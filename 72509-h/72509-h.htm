<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.45" />
<meta http-equiv="Content-Type" content=
"text/html; charset=utf-8" />
<meta http-equiv="Content-Style-Type" content="text/css" />
<title>The Project Gutenberg eBook of Mohács by Gyula Krúdy</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
 line-height: 200%;
}

h2,h3 {
 margin-top: 2em;
}

h1 {
 line-height: 100%;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

.pagenum {
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.center {
 text-align: center;
 text-indent: 0;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}
/*]]>*/
</style>
</head>
<body>
<hr class="chap" />
<div class="chapter"></div>
<p class="center"><span class="caption-large">KRÚDY
GYULA:</span></p>
<p class="center"><span class="caption-150">MOHÁCS</span></p>
<p class="center"><span class="caption-small">VAGY</span></p>
<p class="center"><span class="caption">KÉT ÁRVA GYERMEK
VERGŐDÉSE</span></p>
<hr class="chap" />
<h1>MOHÁCS</h1>
<p class="center"><span class="caption">VAGY</span></p>
<p class="center"><span class="caption-150">KÉT ÁRVA GYERMEK
VERGŐDÉSE</span></p>
<p>&nbsp;</p>
<p class="center"><span class="caption">IRTA:</span></p>
<p class="center"><span class="caption-150">KRÚDY GYULA</span></p>
<p>&nbsp;</p>
<p>&nbsp;</p>
<p class="center"><span class="caption"><i>BUDAPEST,
1926</i></span></p>
<p class="center"><span class="caption"><i>A PANTHEON IRODALMI
INTÉZET R.-T. KIADÁSA</i></span></p>
<p class="center"><span class="caption-small">Budapesti Hirlap
nyomdája</span></p>
<hr class="chap" />
<p><span class="pagenum"><a name="Page_5" id=
"Page_5">-5-</a></span></p>
<div class="chapter">
<h2>ELSŐ RÉSZ<br />
Mária</h2>
</div>
<h3>I.<br />
<i>Két menyasszony.</i></h3>
<p>Ezelőtt négyszáz egynéhány esztendővel az innsbrucki
apácakolostorban két fiatal leány nevelkedett, akinek személye
különösen érdekelhet bennünket, magyarokat, – aminthogy abban az
időben is, négyszáz egynéhány esztendő előtt, igen sok magyar
gondolat szálldosott az innsbrucki vár felé, amelyet közönségesen
kolostornak hivnak.</p>
<p>Nézzük meg közelebbről, ki ez a két 13–16 éves leányka, akiknek
sorsához birodalmak sorsa volt kapcsolódva. Királyné-jelölt,
királyok menyasszonya volt mindkettő.</p>
<p>Az egyik leánykát, a nagyobbacskát, hivják vala Jagelló Annának
és a legnagyobb hatalmu német császár, a leggazdagabb európai
uralkodó valamelyik unokájával, – hogy melyikkel a két fiu közül,
az majd csak későbben volt kiderülendő – van frigyességben.</p>
<p>Csináltak akkoriban ilyen eljegyzéseket a királyok, mert nagy
gondjuk volt arra, hogy gyermekeik, unokáik sorsát jóelőre
biztosítsák. Akármilyen nevezetes tudományok és titkok birtokában
volt is az udvari orvos, a halál éppen úgy leselkedett a császárok
tróntermeiben, mint a szegény emberre az erdőn. <span class=
"pagenum"><a name="Page_6" id="Page_6">-6-</a></span></p>
<p>Akkoriban az iskolás feladványok másképpen voltak összeállítva,
mint manapság. Minden félesztendőben felnyilottak az innsbrucki
apácakolostor kapui férfivendégek előtt, akik reggeltől estvélig
megvizsgáztatták a királyi menyasszonyokat tanulmányi
előhaladásukról. A vizsgálóbizottság egész kis hadsereggel
érkezett, fullajtárokkal, alabárdosokkal, ijjászokkal, puskásokkal,
lovagokkal, mert akkoriban így volt szokásuk utazni a nagyuraknak
az erdőben tanyázó zsiványság miatt. A vizsgálók pedig igen nagy
urak voltak. A vezetőjük Lang Máté úr, a gurki bibornok-püspök és a
salzburgi koadjutor. A leghatalmasabb pap a birodalomban, akiből
talán még római pápa is lehet valamikor. Kiséretében ugyancsak
hires és nagytudományu papok: Stein Marquard, a bambergi prépost,
Marxius tanár, doctor Cuspinianus, Hamerle Farkas, a császár
titkára, aki egyenesen a császárnak tesz majd jelentést a két
menyasszony tanulmányi előhaladottságáról. Össze kell magukat
szedni a kisasszonyoknak, ha értelmesen akarnak felelni a hatalmas
papok kérdéseire.</p>
<p>A vizsga, természetesen, latin nyelven folyt, mert
feltételezhető volt a két királyi unokáról, hogy éppen olyan
folyékonyan beszéli a klasszikus nyelvet, mintha azt az anyatejjel
szívta volna magába.</p>
<p>A bibornok-püspök a nagyobbacska leánykát, Jagelló Annát vette
először vizsgálat alá:</p>
<p>– Hát, leányom, Jagelló Anna, mondd el nekem, hogy kicsoda is
vagy te voltaképpen?</p>
<p>– Én második Ulászló, Magyarország és Csehország királyának az
elsőszülött gyermeke vagyok. Az én apám országai azok, amelyeket
Aeneas Sylvius, a történetíró archirequáknak, azaz főországoknak
nevez. Anyámat, a magyar királynét Anna de Candalla-nak hivták,
leszármazottja volt régi aquitániai királyoknak, a navarrai
hercegnő dédunokája, IX. Lajos francia király nővérének unokája,
XII. Lajos francia király közeli rokona. Rokonaim a lengyel
Jagellókon kivül, az angol Kendali grófok, a francia Orleansok, a
Luxenburgok és az Anjouk. <span class="pagenum"><a name="Page_7"
id="Page_7">-7-</a></span> Menyasszonya vagyok a leghatalmasabb
német császár, I. Miksa egyik unokájának, Károlynak vagy
Ferdinándnak. Testvére vagyok II. Lajos magyar királynak.</p>
<p>A bibornok végtelen helyesléssel integetett a leánykának. Igy
tartotta ő jónak a gyermeknevelést, a fiatalság elsősorban a
szüleit, rokonait, hozzátartozóit ismerje meg.</p>
<p>Most a kisebbik leányka megvizsgáztatására került a sor.</p>
<p>– Lépjél elő brüggei Mária és mondd el, hogy ki vagy? – emelte
fel a bibornok gyűrűsujját az emelvényen, mire a leányka a
következőképpen válaszolt:</p>
<p>– Az én atyám habsburgi Szép Fülöp, aki fia volt I. Miksának, a
leghatalmasabb császárnak, leszármazója Gazdag Albertnek, a
habsburgi tartományi grófnak, aki a Habsburg-családnak megalapítója
volt. Ezért az én nevem Osztrák Mária, nem pedig Brüggei.</p>
<p>– Jól feleltél, – bólintott a bibornok. – Ámde azért nem szabad
soha elfelejtened, hogy Brüsszelben, a herceglakban születtél,
abban a városban, ahol atyádat Botosnak hivták. És most mondd meg,
ki volt anyád?</p>
<p>– Az én anyám Kasztilliai Johanna volt, gyermeke aragóniai II.
Ferdinándnak, akit mély vallásossága miatt katolikus Ferdinándnak
mondanak. Nagyanyám pedig Kasztiliai Izabella volt, akinél szebb és
okosabb nő nem született Spanyolországban. Testvéreim Károly és
Ferdinánd, akik idővel spanyol királyok, német császárok, római
királyok és római császárok lesznek. Testvérem Eleonora, a francia
királyné, testvérem Katalin, a portugál királyné, testvérem
Erzsébet, a dán királyné. Menyasszonya vagyok II. Lajos magyar
királynak, akivel a bécsi Szent István-templomban jegyeztek el.</p>
<p>A bibornok még elégedettebben bólintott, nagyon szerette
növendékeit, akik ily szép atyafisággal rendelkeztek. Nagy
tisztelője volt a királyoknak, királynéknak.</p>
<p>A vizsgálatnak tulajdonképpen ezzel vége is volt, <span class=
"pagenum"><a name="Page_8" id="Page_8">-8-</a></span> mert hiszen a
félévi vizsgának az volt az igazi célja, hogy a gurki
bibornok-püspök szép hosszu levelekben számoljon be Ulászlónak, a
magyar királynak, valamint Miksa császárnak, hogy gyermekeik hogyan
viselkednek a kolostori életben, testileg és lelkileg mennyire
fejlődnek.</p>
<p>A bibornok és kisérete a nagy tanulószobából éppen a földszinti
ebédlőbe akart vonulni, hogy az ilyenkor szokásos vizsgaebédet
elfogyasszák, amikor Mária hercegnő a bibornok elé lépett és
nagybátran ezt kérdezi vala:</p>
<p>– Mondd, bibornok uram, meddig tart még az én mátkaságom,
amelynek most már harmadik évét töltöm a kolostorban? Rab vagyok
vagy királyné?</p>
<p>– Magyar királyné vagy, gyermekem, amikor megkoronáznak
Székesfehérvárott, ahol ősi idők óta a magyar királynékat koronázni
szokás, – felelt a bibornok igen kegyes hangon. – Rabságodnak akkor
vége leend.</p>
<p>– És kitől függ az, hogy mikor koronáznak meg? – kérdezte Mária
még közelebb lépve a biboroshoz.</p>
<p>– Ez függ Magyarország rendeitől, akik olyan hatalmas urak, hogy
még a királynak is parancsolnak. Ezek az urak majdnem olyan
hatalmasok, mint maga a király, vagyonuk pedig éppenséggel több.
Meg kell várni, amig a rendek elhatározzák, hogy a király feleségül
veheti jegyesét, – felelt a bibornok, mintha most ő tenne vizsgát
növendékének.</p>
<p>Mária hercegnő összeráncolta homlokát:</p>
<p>– Mondd, bibornok uram, hogyan lehetséges az, hogy az én
hatalmas rokonaim, császári nagyapám, királyi testvéreim, hercegi
bátyáim nem tudnak parancsolni a magyaroknak, hogy engem
megkoronázzanak?</p>
<p>– A magyaroknak senki se tud parancsolni Európában, még a
királyuk sem. Mondják, hogy volt egy királyuk nemrégiben, bizonyos
Corvin, aki sok pénzt költött el könyvekre és könyvkötőkre, aki
rendet tartott közöttük, de annak nagy hadserege volt.</p>
<p>– És a mostani magyar királynak, az én vőlegényemnek nincs
hadserege? – folytatta a bibornok vizsgáztatását <span class=
"pagenum"><a name="Page_9" id="Page_9">-9-</a></span> Mária, az
innsbrucki apácakolostor növendéke.</p>
<p>– A magyar uraknak több katonájuk van, mert több pénzük van! –
felelé a biboros.</p>
<p>– Hát hová lett az a kétszázezer aranyforint, amit császári
nagyapám móringba adott velem Ulászló királynak a fia javára? –
kérdezte most Mária hercegnő felvillanó szemmel, hogy a papok csak
összenéztek, a szemükkel kezdtek integetni egymásnak, a szájukra
tették a tenyerüket, hogy a mosolygásukat elrejtsék, talán még
arról is megfeledkeztek, hogy milyen ebéd várja őket a kolostor
ebédlőjében? (Vadpecsenyék voltak, mert az apácák a vadászaikkal
nagy hajtóvadászatot tartattak a bibornok érkezése előtt, messze
elterülő erdőségeikben.)</p>
<p>Hát hogyan vágta ki magát Lang Máté, akit Rómában már néhányszor
pápajelöltnek is emlegettek?</p>
<p>– Gyermekem, az a kétszázezer aranyforint arra kellett, hogy az
öreg király adósságait kifizessék. Az apósod, Ulászló király,
ugyanis nem tudott bánni a pénzzel, lépten-nyomon megcsalták a
gonosz emberek, meghamisították az ország számadásait…</p>
<p>– Persze, mert nem volt királyné a háznál! – rebbent fel a
gyermekből alig felcseperedett hercegnő. – Nálunk, otthon Brüggében
az anyám nézegette meg a konyhamester számadásait.</p>
<p>A bibornok és a papok elvonultak, hogy testi kivánságuknak is
eleget tegyenek, javában csóválták a fejüket a lépcsőkön, amikor
visszagondolnak vala a jövendőbeli magyar királyné kérdéseire.</p>
<p>– Hm, ez a leány majd rendet csinál Budán, – dörmögte doctor
Cuspiniánus, aki amolyan iródeák is volt, aki a császárokkal,
királyokkal levelezett ura, Miksa császár megbizásából és többet
tudott a fejedelmi dolgok házititkaiból, mint más halandó. (Ő
tudta, hogy mire kellett az a kétszázezer aranyforint Budán. Fugger
bankár, meg Fortunátus, az öreg király pénzkölcsönzői nagyon várták
vala már e forintokat.) <span class="pagenum"><a name="Page_10" id=
"Page_10">-10-</a></span></p>
<p>A két leány ottmaradt annál a nagy himzőtáblánál, amelyen azokat
a ruhákat himezték, amelyekben majd esküvőjükre akarnak menni.
Magyarul és németül beszélgettek egymás között, mert így tudták
egymást leginkább megérteni.</p>
<p>– Én szeretnék egyszer egy magyart megismerni! – mondá egyszerre
Mária hercegnő, amikor hosszuszálat fűzött be a tűjébe és így volt
alkalma az elgondolkozásra. – Milyenforma emberek lehetnek azok a
magyarok, akiknek valaha mégis csak a királynéjuk leszek? Löwenben,
az ódon herceglakban, ahol valamennyien együtt tanultak a gyerekek:
a bátyámnak volt egy solymásza, aki solymászni tanitott, aki, mint
afféle csavargó, megfordult Magyarországon is. Ez a solymász éppen
annyit hazudott, mint bármely solymász, vadász vagy madarász
szokott, de azért lehetett valami igaz a szavaiban. Ez azt beszélte
a magyarokról, hogy nem sokban különböznek a tatároktól, éppen
olyan hosszu nyilaik vannak, éppen ugy ülnek a lovon, éppen olyan
vad harci kiáltásokat hallatnak és az életüket semmibe veszik, mert
borital mellett töltik a napjaikat. Mondd, Anna testvérem, ilyenek
az igazi magyarok?</p>
<p>Ulászló leánya, a másik menyasszony korántsem volt olyan
szaporabeszédü, mint Mária. Meglátszott a viselkedésén, hogy
szegényebb házból került ki.</p>
<p>– Majd én megmondom neked, hogy milyenek a magyarok, mert láttam
belőlük sokat Budán, amikor vásár volt és messzeföldről hajtották
fel a nyájaikat, gulyáikat, méneseiket, hogy aztán megint elhajtsák
őket, mert azt mondták, hogy rossz pénzért nem adják el a
barmaikat. Hajukat csimbókba kötve viselik és füstszinü az arcuk,
mintha egész életükben nádak tüzrakása mellett melegednének. A
legdurvább pokrócposztót hordják öltözetnek és nagy ritkaság, ha
valamelyiknek saru van a lábán. Csendesen állanak hosszu
husángjaikra támaszkodva, de gyorsan tudnak verekedésbe is kezdeni,
aminek alig birnak véget vetni az ijjászok. Nem nagyon magasak,
mert az utolsó markot <span class="pagenum"><a name="Page_11" id=
"Page_11">-11-</a></span> a ló mértékéről már találomra mondják, de
mégis egyetlen ugrással a ló hátán tudnak teremni. Általában nem
félnek semmitől, csak a hamispénztől.</p>
<p>Mária hercegnő elmerengve nézett egy emberi alakocskát, amelyet
éppen aranyból himezett fehér csipkére, amelyből majd gallért fog
csinálni.</p>
<p>– Személyesen kit ismertél a magyarok közül, Anna?</p>
<p>– Hát a kérőmet, Zápolya János vajdát.</p>
<p>– De hiszen arról azt beszélik a bécsi udvarnál, hogy
Magyarországon „tót király“-nak csufolják. Nem olyan az igazi
magyar ember, mint amilyen kérőd volt.</p>
<p>A Jagelló kisasszony elgondolkozott:</p>
<p>– Az én kérőm Pozsega megyében született, de ugy tudom, hogy az
is Magyarország, mint minden a Kárpátoktól a tengerig. Olyan szép
szakállu és bajuszos fiatalember, amilyen Szent István a budai
várban. Mindig derüs, kedélyes, vidám: talán ebben különbözik a
magyaroktól, akik gondterhelt, komor, szótlan emberek.</p>
<p>Mária felbiggyesztette az ajkát, ami nagyon könnyen ment
nála.</p>
<p>– Hát aztán miféle ember is volt az a te kérőd?</p>
<p>– Olyanféle ember volt, hogy ha Lajos öcsém nem jön a világra
véletlenül, hát akkor már régesrégen ő a magyarok királya. A
magyarok ugyanis egy országgyülésükön törvényt hoztak, hogy atyám
halála után megint nemzeti királyt fognak választani. Szabad lesz
ujra a királyválasztás és Budán azért örvendeztünk, amikor Lajos
született, mert Zápolya uram most már nem lehetett többé
király.</p>
<p>– Vajjon miért lett volna király őkegyelme?</p>
<p>Anna hivalkodott:</p>
<p>– Csak azért, mert ő a leggazdagabb magyar ember. Hetvenkét vára
van és temérdek kincse és aranya. Hadai vannak annyian, mint a
királynak és ő egyébként <span class="pagenum"><a name="Page_12"
id="Page_12">-12-</a></span> is a leggazdagabb magyar ember. Ő az
erdélyi vajda és Magyarországon is az történik, amit ő akar.</p>
<p>– Hát akkor miért leszel az én bátyám felesége, nem pedig a „tót
királyé“? – csattant fel Mária.</p>
<p>Anna lesütötte a szemét:</p>
<p>– Én azt most nem tudom neked megmondani, mert engem nem
kérdeztek soha, hogy kinek a felesége akarok lenni. Annyi bizonyos,
hogy ha nincsen Ferdinánd, akkor már régen Zápolyáné volnék és nem
pedig innsbrucki fogoly.</p>
<p>– Hát ha olyan nagyur az a Zápolya János, miért nem jön érted a
hadaival? Mért nem veszi el Lajostól a koronát? – fitymálódott
Mária.</p>
<p>– Azért, mert a magyarok ugyan kemény emberek, de tisztelik a
törvényeket. Mindenkor ősi törvényeikre szoktak hivatkozni, bármit
cselekednek. Zápolya sem tehet egyebet, mint amit a magyarok
törvényei előirnak. A törvény azt rendeli, hogy amig a törvényes
királynak fia van, nem lehet más a király. Zápolya uramnak tehát
minden nagy gazdagsága mellett félre kellett állania. Amig Lajos
él, nem lehet más a magyar király, mint ő. Igy végeztek a
magyarok.</p>
<p>Mária tovább folytatta a himzést:</p>
<p>– Nekem meg kell ismerni a magyarokat, mert hiszen ott birtokaim
vannak, amelyeket jegyajándékul kaptam a te atyádtól, az én
apósomtól. Ott van sóbányám, Máramarosban, ahol annyi só terem,
hogy az egész országot el lehet látni sóval. Ott van Huszt váram,
amelyhez még öt város is tartozik. Az enyém Zólyom vára, ahol nem
tudom, hogy terem-e valami. De az enyém Körmöc is, ahol arany- és
ezüstbányák vannak, hogy a király adósságát mind kifizethetem
belőlük. És az enyém Óbuda. Mondd, Anna testvérem, milyen az az
Óbuda, amelyet a palota ablakából bizonyára gyakran láthattál?</p>
<p>– Szép nagy falu. Mert Magyarországon minden csak falu Budához
mérten.</p>
<p>Mária hercegnő most letette a himzőtüt és a délutáni
<span class="pagenum"><a name="Page_13" id=
"Page_13">-13-</a></span> napba nézett, amely a kolostor
sarokablakán át, – igen sok sarokablak volt a kolostorban, hogy a
zárdahölgyek három oldalról is kaphassák a világosságot a
kézimunkájukhoz – az alant emelkedő innsbrucki tornyokra nézett
hosszadalmasan. Aranybarnahaja pirult a napban, fekete, hosszukás
szemeiben a kiváncsiság szikrái szálldostak, mint mikor a hegyek
felett dudolgató szél olykor beszól a kolostor kürtőjén, miután még
akkoriban nem értették a raffinált kályhacsinálást és a kályhában
eddig láthatatlan szikrácskák kezdték üzni egymást, amint táncra
kerekedtek. (Sokszor nézte a két menyasszony az ilyen szikra-táncot
a kályha rostélyán át a hosszu téli napokon és másféle táncok
jutottak eszükbe, amelyeket valaha a bécsi udvarnál, eljegyzésükön
lejtettek.)</p>
<p>– És mondd, Anna testvérem, Lajos, a király, milyen szokott
lenni odahaza?</p>
<p>– Gyermek még, – felelt a tizenhatesztendős nővérke. –
Bornemissza uram, az egyik nevelője csak megrázza a szakállát,
mintha a havat akarná abból kirázogatni és Lajosnak engedelmeskedni
kell.</p>
<p>– Most már bevallom, hogy én megkértem Lajosomat a bécsi
eljegyzésünkkor, hogy veressen nekem pénzeket a maga arcképével.
Tudod, amilyen tallérokat a császári nagyapámtól nyertünk, amikor
utolsó este leült velünk ostáblát játszani. Szép aranycsikókat,
amelyek ugy pengtek a márványkockákon, mint a vőlegények
sarkantyui. Amelyeket császári nagyapám annak a napnak az emlékére
veretett. De Lajos még nem küldött arcképével diszitett tallért
nekem, pedig nagyon szeretném azt nyakamban viselni, – rebegte
Mária és a távolba nézett, amelyről azt hallotta, hogy arrafelé van
Magyarország.</p>
<p>A himzés most már mind lassabban ment, amint alkonyat felé
haladt az idő, a királyi arák ujjai, valamint a himzőtük is
fáradoztak a munkában. A bibornok és kisérete elvonultak, látni
lehetett őket a tágas, gyepes udvaron, amint lovaikra, vagy
hintóikra szálltak. <span class="pagenum"><a name="Page_14" id=
"Page_14">-14-</a></span> Csupán a bibornok-püspöknek volt
gyaloghintója, amelyet hat igen erős ember vitt a vállán, mögötte
sorakozott más tizenkét ember, akik majd felváltva viendik a
gyaloghintót, bizonyos időközökben. A zárda falain kivül táboroztak
a fegyveresek, akik mindenféle játékokat mutattak be a
bástyaablakokon kitekintgető apácák tiszteletére. A lovasok hosszu
lándzsanyelekkel mentek egymásnak és igyekeztek egymást nyergeikből
kivetni. Az ijászok célbalövöldöztek és különösen azokat az almákat
szerették volna eltalálni, amelyeket a kolostor ablakából az apácák
feléjük dobáltak. A gyalogosok vivtak rövid kardjaikkal és olyan
csapásokat méregettek egymásra, hogy csakúgy pengett a vértjük. De,
persze, nyomban végük lett e mulatságoknak, amikor a zárda falain
kivül a bástyakapu nagy nyikorgással leereszkedett és a bibornok
kiséretével kivonul a domboru dobogón. A bibornok megemelgette
bojttal diszitett fövegét ama torony felé, ahol Mária és Anna
hercegnőket sejtette. Aztán elment a daliás csapat, amely egy rövid
napra felverte az innsbrucki kolostor környékét.</p>
<p>Mikor már a bibornok pirosruhája és széleskarimáju kalapja is
eltünt a messziségben, Mária hercegnő antul szomorubb lett:</p>
<p>– Szerettem volna megmondani a bibornok urnak, hogy
figyelmeztesse Lajost arra, már teljesen elfelejtettem, mert nem
küldött arcképet, amelyet mindennap megnézhetnék, megcsókolhatnék.
Már csak ugy emlékszem rá, amint hosszu, misemondó-ruhában, valami
kerek koronával a fején az egyik kezével az én kezemet fogja, a
másikkal császári nagyapámét. De már arra sehogy sem tudok
emlékezni, hogy milyen volt a haja, a szeme, a termete… Azt se
tudom már, hogy volt-e olyan nagy Lajos, mint amilyen én
vagyok?</p>
<p>Ezt már annál az ajtófélfánál mondta Mária, amely ajtófélfánál a
két menyasszony hónapról-hónapra rovással feljegyezte, hogy mennyit
növekedett. Anna nagyobbat haladt, de Mária hirtelen nőni kezdett.
<span class="pagenum"><a name="Page_15" id=
"Page_15">-15-</a></span></p>
<p>Tizennégyéves korában már gyönyörüen kifejlett, mint egy
idegenországbeli virág, amelynek fejlődési szakait még nem ismerik
a kertészek. Junói alakja volt, amelyet még növelt azzal is, hogy
mindig olyan egyenesen tartotta magát, mintha nyársat nyelt
volna.</p>
<p>Tizenötéves korában az orrcimpái megérzékenyedtek, gyakran
véreztek, amikor bizonyos erős szagokat, illatokat érzett, és
ugyanekkor meg is növekedtek az orrcimpái, most már teljesen
hasonlatosak lettek világszép nagyanyjáéhoz, Kasztiliai
Izabelláéhoz.</p>
<p>Miután tizenötödik évét betöltötte, az alsó ajkán lehetett
változást észrevenni.</p>
<p>Dudorodni kezdett ez az ajak, fitymálni, parancsolni, uralkodni,
imponálni, mint azóta is az ausztriai házból származott hölgyeké.
Az arca is hosszukásabb lett, mint az erdei őzeké és a szemöldökei
ugy szöktek felfelé, mint a kifeszitett ijjak. Nő volt, királyné
volt… Csak még a király volt messzire, aki a koronát a fejére
helyezve, amely fejen már ugy fésülte aranybarna hajzatát, –
féloldalosan, hogy arra a korona akadálytalanul feltehető
legyen.</p>
<p>Estefelé, amikor a madarak szállingózni kezdtek messzi fészkeik,
erdőik, hegyeik felé, Mária utánuk nézvén a szálldosó madaraknak,
megint csak arra az ismeretlen Magyarországra gondolt. Megint csak
Annát fakgatta, aki gyermekkorában kerülvén el Budáról: nem sokat
tudott a magyar életről.</p>
<p>– Hát a magyar urak, akik az apád udvarát látogatják: milyenek?
Van olyan szép ruhájuk, mint a bécsi uraknak?</p>
<p>– A magyar urak mindig sötét arccal, medveszemmel, elkomolyodva
nézegettek az anyámra, mert nem szerették. Anyám se szerette őket
dölyfösségükben, gőgjükben, furcsa öltözetükben. Anyám csak akkor
mosolygott, amikor a velencei követ, ez a kedves, finom,
piskótaarcu pap látogatta meg, máskor mindig szomoru volt. Anyám
azt szerette volna, hogy a gazdag velencei köztársaság legyen
Lajosnak a keresztapja és Velencéből <span class="pagenum"><a name=
"Page_16" id="Page_16">-16-</a></span> szeretett volna szülésznőt
is hozatni, mert a magyaroktól félt. De még velencei osztrigát sem
adtak neki, pedig mindig ez után epekedett… Igaza is volt
szegénynek, mert alighogy megkeresztelték Lajost: csendesen, örökre
elaludt, – mondá folytatva Anna, mint valami kis társalkodóné a
valódi királyné mellett.</p>
<p>– Nagyon sirtál, mikor anyád meghalt?</p>
<p>Az érzékeny Anna könnyeket törölt ki a szeméből:</p>
<p>– Nem volt szabad senkinek sem sirni Budán. A primás
megtiltotta.</p>
<p>Mária hátrafont karral sétálgatott a szobában:</p>
<p>– Hiszen igaz, hogy nem érdemes sirni az után, aki elment, de
egy édesanya mégis csak más. Azt nem pótolhatja senki. Nekem se
kellene ebben a kolostorban ülnöm, ha volna anyám. Mehetnék,
járhatnék, kelhetnék az öreg Brüggében, vagy Lőwenben, ahol olyan
kerekszemü, elállófülü, gyapjuharisnyás polgárok vannak, akiket
csibe-evőknek neveznek. Ebben a kolostorban sohasem adnak
csibehust, pedig én meg tudnék enni tán három csibét is. Lemehetnék
lovagolni a lőweni erdőkbe, aminél nincs nagyobb boldogság. A
lombok legyezik a lovas arcát, olyan édes levegőt sziv, amilyent
gyalogjáró sohasem szippanthat. És mikor leszállott az este, a
herceglakban felgyujtják a fáklyákat, gyertyákat, az előkelő
társaság mind a mi házunk felé törekszik. Egyik gyaloghintó követi
a másikat, lovagok ugranak le az udvaron, a nagy szökőkut mellett,
nagy batárokon, néha ökröktől vont kocsin, – mert nálunk a lovakat
vagy teherhordásra, vagy lovaglásra használják: megérkeznek az
előkelő hölgyek, akik mindig csak nevetgélnek, mintha sohasem lenne
se betegségük, se szomoruságuk. Csicseregnek, mint a madarak. Van
lantpengetés, van zene, van tánc, finom társalgás, amig az éj tart.
Ah, ha még egyszer láthatnám Logus Tamást!…</p>
<p>– Ki volt az a Logus Tamás? – vetette fel a szemét Anna
hercegnő, mert még sohasem hallotta ezt a nevet. <span class=
"pagenum"><a name="Page_17" id="Page_17">-17-</a></span></p>
<p>– Logus Tamás?…</p>
<p>Mária hercegnő, bár elég szaporabeszédü volt és müveltségénél
fogva a különböző kifejezéseknek is birtokosa volt, darabidőre
elhallgatott, mielőtt erről az emberről beszélni kezdett volna.
Bizonyos huzódozással fogadta Anna hercegnő ujabb
kiváncsiskodását:</p>
<p>– Ki az a Logus Tamás?</p>
<p>– Azt se tudom, hogy él-e még valahol. Hozzánk Lőwenbe a pápa
levelével jött. Kelemen pápa ajánlotta őt hozzánk a herceglakba,
mint humanistát, aki immár kitanult Rómában minden
humanista-tudományt és most az európai udvarokat járja, hogy nagy
tudományosságában másokat is részesitsen. Azt se tudom, hogy
öregember volt-e, vagy fiatal? Egyik nap öreg volt, mint valami vén
püspök, amikor leült az udvar hölgyei közé és utazásairól
beszélgetett. Ő tőle hallottam először Buda nevét és valami Mátyás
nevü királyét, aki a humanistáknak nagy barátja volt. Akkor igazán
nem gondoltam arra, hogy valamikor királyné leszek Budán, amikor az
öregpüspök szavait hallgattam. De járt ő minden országban. Pápák,
bibornokok, tudósok, királyok, büvészek voltak a barátai. Azt
hiszem, hogy egy kicsit maga is értett a büvészethez, mert abban az
időben, mikor ő nálunk tartózkodott, az előkelő emberek nem estek
semmiféle betegségbe Németalföldön…</p>
<p>– És mikor nem volt öregpüspök, akkor mi volt? – kérdezte Anna
hercegnő, aki nem nagyon érdeklődött a tudós öregpüspökök
iránt.</p>
<p>– Ha nem volt püspök, akkor fiatal lovag volt. Senki olyan
könnyedén nem viselte a vértet, senki ugy nem értett a
lándzsaforgatáshoz, a vadászathoz, tánchoz, mulatsághoz, mint Logus
Tamás. Mindenkit kivetett a nyeregből, aki szemközt mert vele
szállani, minden galambot eltalált, amelyre ijját felemelte és a
halászatból soha sem tért vissza zsákmány nélkül. Mikor fiatal
lovagként jelent meg a herceglakban: konyhamesterünk már az erdőbe
szökött, mert minden ételnek az elkészitését <span class=
"pagenum"><a name="Page_18" id="Page_18">-18-</a></span> jobban
tudta, mint a konyhamester. A lantverők letették a hangszerüket,
mert a lantveréshez is jobban értett. Az öreg kereskedők, akik még
a herceglaki estéken is valamely sarokban huzódtak, ahol
egymásközött flandriai tapétáról, brabanti csipkéről, németalföldi
posztóról, vászonról, árbócfáról és heringről vitatkoztak,
elhallgattak, amikor Logus Tamás közébük lépett, mert a kereskedők
dolgaihoz is jobban értett.</p>
<p>– Hát még? – kérdezte Anna hercegnő egy mesét hallgató gyermek
kiváncsiságával. – Neked mit mondott? Veled hogy bánt? Letérdepelt
előtted, mint a lovagok szoktak, vagy megáldott, mint a
püspökök?</p>
<p>Mária büszkén felelt:</p>
<p>– Nekem megjósolta, hogy királyné leszek, mert arra születtem.
Mert ő látta, hogy a csillagokban ez van megírva felőlem, – a
csillagokhoz éppen úgy értett, mint a lángoló szemü lovakhoz,
amelyeket az én hazámból Nápolyba és Moszkvába visznek a
kereskedők.</p>
<p>– És még mit tudott ez a Tamás? – nyügösködött a
mesehallgató.</p>
<p>– Tudott mindenféle nyelven, amit ezen a világon beszélnek. Nem
volt olyan régi könyv, amelyet nyomban meg ne értett volna. Tudott
a madarak, az állatok, a növények nyelvén, mert még a vad sólymok
is leszálltak a magasságból a karjára, amikor füttyentett nekik, az
állatok megszelídültek, a földhözragadt növények szerettek volna
hozzá futamodni. De úgy látszik, az apám nyelvén is tudott, mert
Szép Fülöp úr, aki odáig csak nagy bottal sétálgatott a város
utcáin, attól az időtől kezdve, hogy Logus Tamás a Herceglakba
került: megtanulta a fáklyatáncot, amelyben minden este résztvett,
megszerette a bort a nagyasztalnál, kitárta a kezét a zenészek
felé, mintha kicserélték volna. Kár, hogy tőlünk Spanyolországba
kellett menni Logusnak! Vajjon találok-e ilyen rendkívüli embert
Budán?</p>
<p>– Talán Lajos testvérem? – mormolta minden meggyőződés nélkül
Anna hercegnő, de Mária nem is <span class="pagenum"><a name=
"Page_19" id="Page_19">-19-</a></span> felelt, csak sóhajtott
messzire, amerről az éj közeledett feketezászlós
felhőlovagjaival.</p>
<p>– Hallottad te valaha, hogy mik a humanisták? – kérdezte Mária
Annát, mielőtt nyugovóra tértek volna.</p>
<p>– Nos, hát Logus Tamás valódi humanista ember volt.</p>
<p>Anna a takarót az arcára huzta, mert Budán az ő apja idejében
nem tanitották, hogy mi az a reneszánsz?</p>
<h3>II.<br />
<i>Hogyan házasodnak a királyok?</i></h3>
<p>Az innsbrucki zárdában éppen olyan csendesen mulnak a napok,
mint azelőtt. Elmulik az ősz, messzire világitó sárga erdőségeivel
a kolostori bástyák környékéről; megérkezik a tél még fénylőbb
havaival, a hegyek a távolban oly fenségesen állonganak fehér
köpenyegükben, mint a régi királyok. Középkori kegyetlenséggel fuj
a szél, az alulra és felülre vezető kürtők, amelyekkel telve van az
ilyen régi kolostor, dörmögő férfihangok ijesztgetik az apácákat,
pedig nagyon jól tudjuk, hogy csak a kályhafütőlegény motoszkál
odakünn a folyosón, amint nagy hasábokban hordja fel a hátán a
tüzelőfát a kivülről füthető kályhák részére. Ámde egyszer valódi
férfidörmögés is felhangzott a zárda tágas udvarán, karcos, téli,
rezes hangok…</p>
<p>– Talán vadászok érkeztek a kolostorba? – lobbant fel Anna
hercegnő, akit minden csekélység érdekelt a külvilági életből.</p>
<p>– Nem vadászok jöttek, hanem a te esküvői tanuid, hercegnő, –
mondá Trautmannsdorf grófnő, a zárda fejedelemasszonya, amint a
gondjaira bizott hercegnőkhöz belépett.</p>
<p>Anna elfehéredett, mint már ilyenkor a leányok szokták. Nem, nem
álmodott semmit sem az éjszaka, <span class="pagenum"><a name=
"Page_20" id="Page_20">-20-</a></span> sem az előttevalón, amely
álom tudomására hozta volna neki, hogy életének mily rendkivüli
eseménye előtt áll.</p>
<p>Mária hercegnő, aki az ablaknál eddig azzal töltötte az idejét,
hogy hártyapapirosra levelet irt császári nagyapjának, most
felemelte fejét:</p>
<p>– Hol van a bátyám, Károly vagy Ferdinánd, hogy nem jönnek az
üdvözlésemre? – kérdezte elkomolyodott hangon.</p>
<p>A grófnő-fejedelemasszony bókolva fordult a császári unoka
felé:</p>
<p>– A főherceg urak közül egyik sem érkezett meg, mert a
házasságkötés a királykisasszonnyal az ő távollétükben fog
megtörténni. Prokurátor-házasságnak mondják az ilyent, királyok
engedhetik meg maguknak.</p>
<p>– De hát melyik bátyám veszi el Annát? – kérdezte türelmetlenül
Mária hercegnő. – Ferdinánd vagy Károly?</p>
<p>– A császári őfelsége ugy intézkedett, hogy Ferdinánd legyen
Anna királykisasszony férje, miután Károly főherceg urnak
eljegyzését a francia király leányával a pápa Őszentsége nem
bontotta fel.</p>
<p>– Ferdinánd! – rebegte Anna. – Még soha sem láttam őt, csak a
nagyapját!</p>
<p>– Majd megismered őt, hercegnő, a husvétutáni első vasárnapon,
amikor a valódi házasságkötés megtörténik Linzben, – felelé a
mindentudó grófnő-fejedelemasszony, aki láthatólag örvendezett,
hogy e rendkivüli zárdanövendékek, a királyi arák, végre elmennek a
kolostorból. Nagy felelősség királykisasszonyokra vigyázni.</p>
<p>– Ferdinánd! – mondta most Mária. – Ő a szelidebbik bátyám,
korántsem olyan erőszakos, mint Károly, aki gyermekkorában mindig a
Karolingok történetét szerette hallgatni. Ferdinándban kasztiliai
vér van, szereti a harangokat hallgatni. Nos és kit küldött
Ferdinánd maga helyett követségbe?</p>
<p>– Szolgálatára, hercegnő, – bókolt megint a fejedelemasszony.
<span class="pagenum"><a name="Page_21" id=
"Page_21">-21-</a></span> – Mollenburgi báró Rogendorf Vilmos
karján megy az oltár elé a magyar királykisasszony. A báró
kiséretében vannak Dietrichstein Zsigmond és Speranzi brixeni
prépost.</p>
<p>– Ezek az urak a nagyapám udvarából valók, kérem,
fejedelemasszony, adja át nekik üdvözletemet. Remélem, most már
Lajos királynak is eszébejut velem házasságra lépni!</p>
<p>– A magyar követeket holnapra várjuk, mert megkéstek a nagy
hófuvás miatt, – kegyeskedett a fejedelemasszony. – A két esküvő
együtt fog megtartatni a kolostor templomában.</p>
<p>– A magyarok mindig késnek, – csattant fel hirtelen Mária
hercegnő.</p>
<p>Anna hercegnő még mindig azon a kolostori széken ült, ahová első
meglepetésében letelepedett és mindig csak azt ismételgette
magában:</p>
<p>– Ferdinánd! Sohasem láttam életemben. Ó, ha az anyám tudná!</p>
<p>Mária hercegnő fel és alá sietett a boltives teremben, amelynek
padlókockáit egytől-egyig ismerte:</p>
<p>– Mért nem indultak előbb a magyarok a jövendőbeli
királynéjukért? Mért késlekednek örökös tanácskozásaikkal, még
örökösebb mulatságaikkal? Bizonyosan valamely vén embereket küldött
a király követségbe, akik azzal kezdik, hogy a szakállukból reám
szórják a havat.</p>
<p>Anna csendesen sirdogált a kemény faszékre borulva, mig Mária
olyan léptekkel szaladgált a szobában, mint egy haragos görög
istennő.</p>
<p>– Csak egyszer Budára kerüljek, majd összekötöm én a sarkukat
azoknak a vén embereknek, akiket Ludovicus a nyakamra szokott
küldözgetni? Én nem tudok ezekkel a veresbor-képü férfiakkal
beszélgetni, akik már régen elfelejtették a vitézséget, a
bajvivást, a tornát! Én magamhoz illő fiatal lovagokkal akarok
lenni, akik tudnak élni, de tudnak habozás nélkül meghalni is, ha
arra kerül a sor. Férfi legyen a férfi, mint gyermekkoromban Logus
Tamás, a humanista. <span class="pagenum"><a name="Page_22" id=
"Page_22">-22-</a></span></p>
<p>Anna hercegnő könnyei között megszólalt:</p>
<p>– Ugyan hagyjál már fel azzal a Tamással, akit bizonyosan régen
agyonvertek valahol.</p>
<p>… Az osztrák urak odalent a kolostor ebédlőjében ezalatt
ugyancsak türelmetlenek voltak a magyar urak késlekedése miatt,
mert hiszen hosszadalmas tanácskozások előzték meg a
prokurácionális házasságkötés dátumának, 1520 december 11-ikének
megállapitását. Értesiteni kellett erről az előzetes
házasságkötésről a római pápát, akinek a beleegyezése nélkül a
fejedelmek házasságot nem köthettek, ha csak elkárhozni nem
akartak. Az iródeákok szép hosszu leveleket irnak Zsigmond lengyel
királynak, aki távoli országából is mindig érdeklődött a kis
Ulászló-fi viselt dolgai iránt. A királyok is érzékeny emberek,
éppen ugy megorrolnak, mint a mindennapi emberek, amikor nem
értesitik őket a családi eseményekről. Levelet vitt a követ a
francia királynak, mert ez a király is az atyafisághoz tartozott
azon a réven, hogy XII. Lajos leányát éppen Mária hercegnő
testvére, Károly jegyezte el. És a magyar urak még mindig késnek az
előzetes házasság ceremóniájától. Talán csak nem történt
Magyarországon valami meglepetés a királlyal?</p>
<p>Az osztrák urak ellenben itt voltak és vaddisznópecsenyét ettek,
mert Rogendorff báró, aki Ferdinándot helyettesiti az esküvőnél:
ezt kedvelte. A vőlegény akarata döntő. Ő körülötte forog az egész
ház az esküvő napján. Speranzinak, a brixeni prépostnak, bár nagyon
tekintélyes ember volt, csak annyi jogosultsága volt, hogy az első
ebédnél elmondja az asztali áldást, amelyet a királyi arák és a
kolostor apácái is végighallgattak. Aztán, mielőtt az ételek az
asztalra kerültek volna, eltávoztak.</p>
<p>A brixeni prépost megforgatta az ékköves pásztorgyürüt az ujján
és ugy kondult fel szava, mint az esztendő utolsó éjszakáján a
nagyharangé.</p>
<p>– Mindnyájan tudjuk, hogy milyen nevezetes históriai alkalomból
jöttünk össze… Mert ez a házasságkötés <span class=
"pagenum"><a name="Page_23" id="Page_23">-23-</a></span> nemcsak
két birodalom-leány és nemcsak két birodalom-ifju egybekelését
jelenti, hanem örök időre dokumentálja a két birodalom, az osztrák
és a magyar egyesülését is. A leghatalmasabb császár ur, I. Miksa
urunk két unokája, Károly és Ferdinánd mellett harmadik fiául
fogadta II. Lajos magyar királyt is, mert a hármas számban rejlik a
tökély. Ez a szent házasság, amelynek ebben az ősi kolostorban meg
kell történnie, jelenti, hogy Európa veszedelme, a pogány szultán,
örökre eltakarodik lófarkos hadaival a horizontról, mert nincsen
többé a szultánnak annyi ereje, hogy megbirhasson a házasság által
egyesitett két birodalommal. Jelenti ez a szent házasságkötés, hogy
a két birodalom-családnak többé nem kell aggódni azon, hogy valaha
is magja veszhet, mert ha gyermektelen maradna az egyik frigy,
akkor a másik család fiai öröklendik a kettős koronát. Szapolyai
uram és a többi elégedetlen magyarok e szent házasság megkötése
után hiába reménykednek abban, hogy egyszer csak kihuzhatják a
trónust a magyar király alól: nem érnek vele semmit, mert ha el is
üldöznék a kevésszámu Jagellókat, – quod Deus avertat, – a fiakban
bővelkedő ausztriai házzal találnák magukat szemközt…</p>
<p>A brixeni prépost nagyon okos ember, de ő is csak pap volt; ha
letette a garast, nem egykönnyen hagyta abba a beszédet. Kár, hogy
a magyar urak, akiknek ez a beszéd szánva volt, valahol az
erdőségekben késlekedtek a hófuvásban. Rogendorf báró eddig csak
amolyan álvőlegény volt. Amint majd elvégzi a dolgát az oltár
előtt: mehet haza a várába, senki se kérdi többet tőle, hogy mi a
véleménye a török szultánról, a féktelen magyar Szapolyairól, vagy
általában az egész házassági szerződésről.</p>
<p>Csak Anna, a magyar királyleány, zokogott fel a meghatottságtól
a prépost szavainak befejeztével.</p>
<p>– Mondd, miért sirtál, mi közöd van neked a szerződésekhez,
amelyeket királyok kötnek egymás között? – kérdezte Mária hercegnő,
aki fölényesen hallgatta végig a papi orációt. <span class=
"pagenum"><a name="Page_24" id="Page_24">-24-</a></span></p>
<p>– Nekem csak megint az jutott eszembe, hogy a leghatalmasabb
császárral, Miksával jegyeztek el, Károly hercegnek voltam a
menyasszonya, most pedig, végezetül, Rogendorfhoz megyek férjhez, –
rebegte Ulászló leánya, aki Budán, a vár ablakából, másformának
látta a templomok előtt lejátszódó lakodalmakat.</p>
<p>A hercegnők szobáikba vonultak, mire Rogendorf báró ünnepélyesen
bevágta a madárpecsenyékkel, füszerekkel, fácánnal töltött
vadkanfőt. Egy ilyen vadkanfő élvezete mellett még a
birodalom-szerződésekkel bibelődő prépostnak is el kell felejteni
tudományát. A két hercegnő pedig a maga lakosztályában odaállott a
toronyablakokhoz és nézték a menyasszonyi ruhába öltözködött
országutat, amelyen a magyaroknak kell vala megérkezni.</p>
<p>Délutánra meg is érkeztek a magyarok és egy nagy szürke farkas
holttetemét huzták maguk után a hóban. Olyan nagyságu farkas volt
ez, amilyent még ezen a vidéken nem láttak. Igaz, hogy a Bakonyból
néha feljövögettek a farkasok Ausztria felé, mert nagyon tolakodó
állatok, különösen, ha éhesek, de Innsbruckig még nem
merészkedtek.</p>
<p>– Egy kis bajunk volt az erdőben őkelmével, – mondá az egyik
zuzmarás bajszu, szakállas magyar, amikor a kolostor kapuja előtt a
lóról leszállott. – Elhoztuk a fejedelemasszonynak, csináltasson
magának bundát belőle.</p>
<p>Hát farkasvadászat miatt késtek a magyarok a királyné
esküvőjéről.</p>
<p>– Most már kezdem őket ismerni, – mormogta Mária, amikor a forró
lehelletével mindenféle karikákat olvasztott a zuzmarás ablakra. –
Egy vadászatra kerülő farkas fontosabb nekik, mint a királyuk.</p>
<p>– Hátha az életüket kellett megmenteni a farkastól? – vetette
ellent Anna hercegnő. De Mária csak búsan intett.</p>
<p>A magyar urak ezalatt az ebédlőben összeismerkedtek az
osztrákokkal. Könnyen megy az ilyesmi fehér asztal mellett, tartott
még a vaddisznóból és töltelékéből. <span class="pagenum"><a name=
"Page_25" id="Page_25">-25-</a></span></p>
<p>– Habár ezek a németek még az anyjuknál sem ettek olyan
tölteléket, amilyennel nálunk otthon Szalában töltik a kolbászt,
meg a hurkát, – mondá a szomszédjának az egyik násznagy-külsejü
magyar ur, miután jódarabot lehasitott a vaddisznó-sajtból.</p>
<p>Ez a szabadszáju magyar ur volt láthatólag a küldöttség vezére,
bazsarózsaarcu, varjujárta homloku, csüngős őszbajszu és
rövidrenyirt szakállu férfiu, akit táncos, kerekded, daliás
külsejénél fogva az Uristen is násznagynak teremtett. Nem lehetett
utolsó ember, akit a magyar király küld a maga nevében esküvőre:
Sárkány Ambrus uram volt ő, a szalai főispán.</p>
<p>A magyar urak, mikor már kellően összebarátkoztak a hosszubajszu
Rogendorffal, kupát koccintottak Dietrichsteinnal és a maguk
rossznémetségével – félig latinul, – elmondanak valamely vaskos
tréfát a brixeni prépostnak, amelynek hallatára nem tudta a tudós
pap, hogy haragudjon-e vagy nevessen, – megtörölték a bajuszukat,
leverték a szakállukról a morzsákat és összeszedelőzködtek.</p>
<p>– Mielőtt még a vaddisznót megemésztenénk, amelyhez még a
magyargyomornak is legalább hat órára van szüksége, ha bőven
öntözzük, menjünk bemutatkozni jövendőbeli királynénknak, –
inditványozta a násznagy.</p>
<p>A kisérő ijjászokon, vadászokon, alabárdosokon kivül Sárkány
uram papokat is hozott magával, sohasem lehet tudni, mily
istentelen tartományba verődik az ember.</p>
<p>Itt volt mindjárt Balbi Ferenc uram, a pozsonyi prépost, aki
ugyan származására nézve olasz volt, nem nagyon szerette a női
társaságot, inkább leveleket irt Rómába, ahonnan a kis magyar
király nevelésére küldték, és csintalan dalokat szeretett énekelni
fiatal papnövendékekkel. Keletlen kenyér külsejü, furcsán elhizott
ember volt őkegyelme, – de a tudományáról nagyon sokat
tartottak.</p>
<p>A másik pap, akit Sárkány uram magával hozott, bizonyos erdélyi
származásu Corner János esztergomi pap <span class=
"pagenum"><a name="Page_26" id="Page_26">-26-</a></span> volt, de
emellett apostoli és császári jegyző, akinek majd irásba kell
foglalni és hitelesiteni a különös esküvő megtörténését. Ez a
vikárius Sárkány uram szempontjából inkább használható ember volt,
mert a tintával foglalkozó emberek szeretik az egyéb folyadékokat
is.</p>
<p>A király vitézei közül itt voltak még Móré László, Batthiány
Ferenc és Rétházi Lukács, akiknek a gondjaira volt bizva a királyi
pecsét, amellyel majd az esküvői okiratot megerősitik.</p>
<p>– Mindjárt láthatsz igazi magyarokat, – sugta Anna
királykisasszony Mária fülébe, amikor a kolostor kőkockás folyosóin
a magyar urak sarkantyupengése felhangzott.</p>
<p>Rogendorfnak a bajusza állásán látszott az irigység és
bosszuság, amikor a csengő daliákat Mária hercegnőnek kénytelen
volt bemutatni, – mindenáron a potrohos olasz papot, mint a legelső
magyarembert tologatta előre, hogy emigy is elvegye a kedvét a
hercegnőnek a magyaroktól, de Ambrosio Sarkan (Sárkány Ambrus) a
latinnyelvü bemutatás után nyomban a magyarok élére állott és
harangszó hangon üdvözölte az ifju hercegnőt:</p>
<p>– Magyarország királyának üdvözletét hozzuk. Magyarország
királya azt üzeni I-ső Miksa császár unokájának, hogy ne
aggodalmaskodjon a tiroli parasztság lázongásai miatt, amelyek itt
Innsbruck környékén már abban is megmutatkoztak, hogy a Habsburgok
kastélyait is gyujtogatják. Magyarország királya kipróbált őrséget
hagy a kolostorban, megvédelmezésére, azonkivül hadakat küld a
parasztok megfékezésére, ha Miksa császár nem birna el a
félrevezetett pórokkal. Eb ura fakó!</p>
<p>A magyar főispán latinul elmondott szavai után sötétpirossá
válott Rogendorf arca, – utóvégre az ő császárát emlegette ez a
szittya, aki valahonnan Ázsiából pottyant ide az innsbrucki
kolostorba.</p>
<p>– Ti sohasem mondtátok nekem, hogy a környéken lázadozik a
paraszt, – szólalt meg most Mária hercegnő <span class=
"pagenum"><a name="Page_27" id="Page_27">-27-</a></span> és a
felügyeletet ellátó grófnő-fejedelemasszony felé forditotta a
tekintetét.</p>
<p>– A parasztnak mindig van valami gilisztája. Ha nem a belében,
akkor a fejében, – felelt a fejedelemasszony.</p>
<p>– Magyarország királya azt üzeni a hercegnőnek, hogy
tártkarokkal várja Budán! – hangzott a főispán csengő hangja.</p>
<p>Most Rogendorf szólott közbe, mintha megunta volna a magyar
követ vitézkedését.</p>
<p>– Az én császárom, Miksa cézár rendelkezéséből az elhálási
esküvő napja a jövő husvétutáni első vasárnapra van kitüzve, amely
után Anna hercegnő átadatik Ferdinánd hercegnek, Mária hercegnő
pedig Lajos királynak.</p>
<p>– Még karácsony előtt vagyunk, – rebbent fel Mária.</p>
<p>Miután a kihallgatásnak vége volt, a két hercegnő a megszokott
szobájában maradt és a fehér éjben, miután a kályhán át hallgatozó
fütő is aludni ment, sok mindenfélét beszéltek a magyar
urakról.</p>
<p>– Milyen furcsa ember lehet a magyar király! – rebegte Mária
hercegnő, amikor a fejét letette a császári koronával himzett
párnákra. – Akinek ilyen követei vannak, akik, mintha egy másik
világrészből jönnének: holt farkast hoznak ajándékba a
menyasszonynak!…</p>
<p>– Már javában vigadnak odalent az ebédlőben, – felelt a másik
ágyból Anna hercegnő, amint az üreges zárdafalnak szoritotta a
fülét.</p>
<p>– Milyen bátrak, milyen követelők, milyen önérzetesek! Mint a
sólymok! – folytatta Mária. – Mintha nem is a római császár
unokájáért jönnének, hanem valami várgrófkisasszonyért. Vajjon
Magyarországon mind ilyen bátor emberek az urak?</p>
<p>– Most kezdenek táncolni odalent az ebédlőben, – válaszolt Anna
a másik ágyból. – A magyar urak nem szeretik azokat az illedelmes
fáklyatáncokat, bókolásokat, hajladozásokat, ahogyan minket
tanitottak táncolni. <span class="pagenum"><a name="Page_28" id=
"Page_28">-28-</a></span> Ők derékon kapják egymást és az a legfőbb
igyekezetük, hogy a lábukkal minél nagyobb zajt üssenek. Már
hallottam Budán olyan magyar urról is, aki táncközben eltörte a
lábát. Azt mondják, a tatároktól tanulták ezt a táncot.</p>
<p>– Láttad a párducbőr-bundáját? – folytatta ábrándozó hangon
Mária. – Legalább három párducot meg kellett ölni, hogy ez a bunda
kiteljen. Mi, Németalföldön értünk az állatbőrökhöz is, mert azzal
is kereskedünk.</p>
<p>– Az én apámnak, Ulászlónak, bizony foltos volt a csizmája, de
csak azért, mert nem akart vetélykedni a cifra magyar urakkal.
Corvin Mátyás urasága után a magyar urak azt vették a fejükbe, hogy
ezentul majd ők parancsolnak a királynak. Az apám nem is bánta,
hogy rongyos a csizmája, csak legalább békében hagyják.</p>
<p>Mária hercegnő darabideig a falfelé fordulva hallgatott, mintha
erősen gondolkozna valamin. Félálomban szólalt meg:</p>
<p>– Majd másképpen lesz minden husvét első vasárnapja után. Ne
félj, Anna, nem lesznek ilyen hányivetiek a magyar urak, ha egyszer
én leszek a királynéjuk! Ne félj, Anna, majd én is kiteszem Pesten
az ablakba a kesztyümet és a papucsomat, hogy a polgárok
vasárnaponként megcsókolhassák, mint a nagyanyám kirakta
Kasztiliában.</p>
<p>– Te még nem ismered a magyar urakat, – sóhajtott a másik ágyban
Anna. – Az én apámnak csak azért hoztak bort, hogy aztán
borosfejjel gorombáskodhassanak vele.</p>
<p>Mária azonban erre már nem is felelt. Álmában ama husvét után
következő vasárnap harsonáit hallotta, amelyek az égből hangzottak
alá… Reggelre, mikor még az ablakokon nem is kopogtattak a
hercegnők madarai, amelyek a kenyérmorzsák kedvéért szivesen
eljárogattak vala a kolostor erkélyére: valóban megszólaltak a
harsonások, akiket a pompakedvelő magyar <span class=
"pagenum"><a name="Page_29" id="Page_29">-29-</a></span> urak
hoztak magukkal. Lelket kell verni a bortól elázott németekbe,
mondogatták a trombitások és teli tüdőből fujták a zárda
udvarán.</p>
<p>– Itt van az esküvő napja! – serkent fel álmából Mária
hercegnő.</p>
<p>– Vajjon, józanok lesznek-e a magyar urak? – sóhajtotta Ulászló
magyar király leánya, Anna, amint kipillantott az ablakon és ott az
udvari havat alaposan összetaposva látta, mintha legalább is
lovagjátékot rendeztek volna ott az éjszaka a magyarok.</p>
<p>Most már nem sokára készülődni kellett az esküvőre is, mert
karcos reggelre megérkezett Lénárt, a wiltaui premontrei apát is
lóhátas szerzeteseivel, aki majd az esküvői ceremóniákat
elvégzendi.</p>
<p>A hercegnők előzőnapon fürödtek, igy nem sok gondjuk volt a
mosakodással. Mária hercegnő egyébként is csak a hazájából való
szappanokat kedvelte, amelyek nem voltak feltalálhatók az
innsbrucki kolostorban. Csupán kezét fehéritette, amelyet a magyar
király követének kezébe kell majd elhelyeznie. Liliom-alaku volt ez
a kéz. Milyen jelek voltak tenyerében? Nem lehetett tudni, hiszen a
kolostorba tenyérjósokat nem engedtek be.</p>
<p>Mikor kellő fehérségü lett a menyasszony keze, Anna hercegnő
rajongva megcsókolta:</p>
<p>– Nincs ennél szebb kéz Magyarországon. Lajos testvérem birja a
legszebb kezet országában.</p>
<p>Ezután a ruhásszekrény nyilott fel, amely müveletnél már
Trautmannsdorf grófnő, a fejedelemasszony is segédkezett.</p>
<p>Mária hercegnő és Anna hercegnő ruhái külön szekrényekbe voltak
elrakva. Miután a fejedelemasszony maga is pompakedvelő volt, előbb
a Mária hercegnő vasalt, boltozatig érő szekrényét nyitotta fel
azzal a kolostori kulccsal, amelyet a régi zárak mintájára, hol
előre, hol hátra kellett forgatni, hogy végre felnyissák a
szekrényt. <span class="pagenum"><a name="Page_30" id=
"Page_30">-30-</a></span></p>
<p>Voltak ebben a szekrényben felhalmozva türkiz-kék ruhák, amelyek
a nyaknál szögletesen voltak kivágva és fekete- és aranyhimzéssel
voltak diszitve. Voltak füzöld ruhák, ugyanolyanszinü prémes
felöltőkkel. Voltak brokátruhák, magasan álló gallérokkal, hasitott
ruhaujjakkal, a vállon ráncokba rakott és lecsomózott
szövettekercsekkel. Majd szétálló szoknyák és hermelin felöltők.
Zárt alsóruhák, amelyek nyakig érők voltak és hol recézett, vöröses
csipkéből készültek, hol meg brokátból. A finom, ráncokba hajtott
ingek, keskeny fodrozataikkal ugyancsak a nyakig értek és széles
nyakszakaszban végződtek, amely nyakszakaszok ezüsttel és arannyal
voltak kihimezve. Voltak négyszögletesen kivágott feketeruhák és
bőujju ruhák, amelyek alá ráncbaszedett, galléros patyolating
dukált.</p>
<p>– Azt gondolnám, hogy a mai jelképes esküvőhöz feketeruhát
vegyen fel a hercegnő, – szólt a fejedelemasszony a ruhásszekrény
tartalma felett szemléttartva. – Sajnos, a férfiak nem értenek az
ilyen dolgokhoz és Rogendorf elfelejtett magával az öltözködésre
nézve utasitást hozni a császári udvartól.</p>
<p>– Olyan ruhát szeretnék felvenni, amelynek hirét elvinnék a
magyarok hazájukba, – felelt Mária hercegnő.</p>
<p>– Hát vegyük akkor ezt a bibornokpiros brokátot, amelyet
végtől-végig gyöngyök ékesitenek, – inditványozta a
fejedelemasszony és a szekrényből kiemelt egy olyan ruhát, amire
még Máriának szive is dobogni kezdett.</p>
<p>– Ezt a ruhámat még Löwenben kaptam, kisgyermekkoromban, a derék
löweni kereskedőktől, akik már gyermekkoromban gondoskodtak az
esküvői ruháimról. Ah, ha még egyszer a Lőwenstein-kastély lakója
lehetnék! Ott még nem éreztem árvaságomat, mert a falakról a
brabanti hercegek vigyáztak reám, mig a jobbkezemet Margit
főhercegasszony, a németalföldi kormányzónő, a balt pedig Beaumont
Anna, a nevelőnőm fogta. És a <span class="pagenum"><a name=
"Page_31" id="Page_31">-31-</a></span> löweni polgárok esküvői
ruhával kedveskedtek, – szólt sóhajtó hangon Mária.</p>
<p>– Hát próbáljuk meg akkor a ruhát, – sürgetett a
fejedelemasszony.</p>
<p>Mária hercegnőnek olyan termete volt, hogy mindenféle ruha
illett reá. Nyulánk és karcsu volt. A bölcs lőweni kereskedők előre
kiszámitották, hogy milyen termetü lesz Mária tizenhatesztendős
korában.</p>
<p>– Pedig többet álltam gyermekkoromban a könyvszekrény előtt,
mint a tükör előtt, – mondá meghatott hangon Mária, amikor a
ruhában megnézte magát és némileg enyhült borus lelkiállapota.</p>
<p>Most aztán az esküvői kalap kiválasztására került a sor.</p>
<p>Ebben a korban, – a reneszánszban – a nőinemen lévők éppen ugy
kalapban jártak, mint a férfiak, azzal a különbséggel, hogy a kalap
alatt fejkötőt is viseltek.</p>
<p>Hát volt bőven kalapja is Mária hercegnőnek. Volt magaskarimáju
kalapja, volt lapos kalapja, reneszánszkalapja, aranyhimzésü fekete
barettje és mindegyik kalap drága gyöngyökkel volt kirakva.
Ékkövekből betük voltak a kalap oldalára varrva, amely betük Mária
hercegnőt jelentették.</p>
<p>A menyasszony egy narancssárga, ezüsttel himzett barettot
választott ki a sok közül, amelynek nyakfedőjén gyémántokkal
kirakott <i>p h t</i> betük fénylenek, a betük alján pedig
igazgyöngyök himbálóznak.</p>
<p>Mária sóhajtva forgatta a barettot:</p>
<p>– Ezt is még gyermekkoromban kaptam ajándékba a
Löwenstein-kastélyban. Küldi pedig ezt nekem esküvői kalapul,
Medici bibornok Rómából, amikor nevelőm, Adorján mester, a löweni
egyetem akkori tanárja, jelentette a bibornok urnak, hogy
vizsgáimat kitünő eredménnyel letettem. Vajjon, tudják-e a magyar
urak, hogy ki az a Medici bibornok, aki az én tanulásomra
felügyelt?</p>
<p>Ezután az esküvői ékszereket válogatta össze a zárda
fejedelemasszonya abból a vasládikából, amelyet a falból,
<span class="pagenum"><a name="Page_32" id=
"Page_32">-32-</a></span> rejtekhelyből elővont. Nyakbavaló
aranyláncok, amelyeken medálionok és gyöngyök himbálóztak, –
fülönfüggők, amelyek csodálatos ékkövekkel voltak diszitve –
derékravaló aranyövek kerültek elő a ládikából.</p>
<p>– Az ékszereim közül csak azokat veszem magamra a mai napra,
amelyeket gazdag nagyapámtól, a császártól kaptam, – mondá Mária,
miközben a kincsek között vájkált.</p>
<p>A folyosón eközben már krákogtak, prüszköltek, köhögtek az
esküvői követek. Valamelyik hosszadalmasan fujta az orrát, mert
bizonyosan szónoklatra készülődött. A fejedelemasszony kiszólott,
hogy még várniok kell a szertartással, mert csak most kerül a sor
Anna hercegnő öltöztetésére.</p>
<p>II. Ulászló király leányának, Anna hercegnőnek az öltözködése
nem vett igénybe annyi időt, mint Máriáé.</p>
<p>A fejedelemasszony kulcsait megzörgette a karikán és odalépett
ahhoz a szekrényhez, amelyen a Jagellók nagykalapos cimere
ékeskedett, a farkát emelő oroszlánnal, a vadkacsával, a sárkánnyal
és a kétcsillagos félholddal. A zár pattant a szekrényen és az
ajtók kinyiltak. Itt bizony nem volt annyi választék az esküvői
ruhákban, mint a másik szekrényben. A fejedelemasszony nyomban
megtalálta azt a türkizkék ruhát, amelyet Anna hercegnőnek az
esküvőn viselnie kell. Ezt a ruhát egy Fugger nevü kereskedő hozta
Budáról, amikor Innsbruckon átutazott nagy, vasalt szekereivel.
Erről a Fuggerről azt tudták, hogy pénzt visz egyik országból a
másikba, – de ime ruhát is hozott a menyasszonynak, pedig csuf,
szakállas, varázslókülsejü ember volt.</p>
<p>Anna hercegnő nem is nagyon ellenkezett, amikor a Fugger ruháját
próbálgatta rajta a fejedelemasszony. Az ékszerek közül egy
aranyláncocska került a nyakára. A kalapok közül egy magastetejü
Orleans-kalap, némi ékszerrel diszitve.</p>
<p>– Ebben esküdött anyád, Foix Anna, atyáddal! – <span class=
"pagenum"><a name="Page_33" id="Page_33">-33-</a></span> mondá a
fejedelemasszony, amikor a kalapot Anna hercegnő fejére
illesztette. – És most menj, leányom, a szomszéd szobába, mert a
pozsonyi prépost urnak sürgős beszélnivalója van Magyarország
jövendőbeli királynéjával.</p>
<p>Anna hercegnő apácanövendék módjára kezetcsókolt a
fejedelemasszonynak, megcsókolta Máriát, jobbról-balról.</p>
<p>– Szeretnék a helyedben, a szomszéd szobában lenni, – sóhajtotta
Mária, amikor a karosszékben elhelyezkedett, hogy királyné módjára
fogadja a pozsonyi prépostot.</p>
<p>Balbi Jeromos ur, ez a különös férfiu, aki nem hizott
egyenletesen testi külsejében, hanem termetének megteltebb részei
ugy emelkedtek ki reverendája alól, mint a tengerből a szigetek, –
kevés vártatva, látható türelmetlenséggel a szobába lépett, a
fejedelemasszony egy fal mellé állitott hegyes székecskén foglalt
helyet, ahonnan hegyes tekintettel nézegette a fujó prépostot.</p>
<p>– Legfelségesebb királyném, – kezdte a prépost a kezében lévő
irattekercset széjjel teregetve – Habsburgok, Burgundok, Aragóniak,
Luxemburgok, Anjouk és Jagellók aranylilioma, fogadd tőlem
Magyarország királyának üdvözletét és mélységes hódolatát. Nem
megvetendő ez a hódolat még az olyan hölgy lábainál sem, akit Jó
Fülöp, Vakmerő Károly, Burgundi Károly és a leghatalmasabb Miksa
császár maradékának tisztelünk…</p>
<p>– Az én anyámat Őrült Johannának nevezik Németalföldön és soha
sem szabad őt látnom, – szólott közbe a prépost beszédébe Mária
hercegnő, hogy a sarokban ülő fejedelemasszony csaknem lefordult
ijedtében a székről, de Balbi Jeromos uramnak is darabidőre torkán
akadt a szava.</p>
<p>– Nem megvetendő Magyarország királyának hódolata, már csak
azért sem, mert ő is dicső ősökre tekinthet vissza. Ősei között
vannak Candali angol grófok, aragóniai királyok, navarrai
királynék, bretagnei hercegek <span class="pagenum"><a name=
"Page_34" id="Page_34">-34-</a></span> és francia királyok.
Keresztatyja a velencei köztársaság, nevét pedig ama francia
királytól nyerte, akit Szent Lajos néven emleget a történelem. Már
kétesztendős korában lóraültette őt a nádorispán, hogy
Székesfehérvárra vigye, ahol az esztergomi primás Magyarország
királyává koronázta. Hároméves korában Csehország és Morvaország
királyává koronázta Thurzó püspök ur.</p>
<p>– És mi az igazság abból, hogy frissen leölt sertvések meleg
bendőjében nevelték a királyt, hogy életben maradhasson? – hangzott
megint Mária szava a karosszékből, hogy a fejedelemasszonynak
elakadt a lélekzete, a szónokló prépost pedig másodpercekig
kutatott az irattekercsben a textus után.</p>
<p>– Bár árvagyermek Magyarország királya, miután a sors
kiszámithatatlan akarata már születésekor elszólitotta mellőle
édesanyját, néhány év előtt pedig királyi atyját, II. Ulászlót, –
még sincsen magára hagyatva trónusán, – folytatta a pozsonyi
prépost és olyan magasra emelte a hangját, hogy Mária hercegnőnek
eszébe ne jusson megjegyzést vetni az orációba. – A leghatalmasabb
Miksa császár, a mai szent napon esküvő királyném nagyapja fiává
fogadta őt. Atyai védőnk X. Leó pápa, aki a rhegiai érseket küldte
a király mellé. Másik védelmezőnk Zsigmond lengyel király…</p>
<p>– Felesleges őket bemutatni. Táncoltam velük az eljegyzésemen, –
szólalt meg most még váratlanabbul Mária hercegnő.</p>
<p>– Zsigmond király a lengyelországi primást és queseni érseket,
valamint Schydtowiecz kancellárt küldte királyunk védelmére, –
folytatta még emeltebb hangon a pozsonyi prépost, akinek örömöt
okozott, ha minél több előkelőséget sorakoztat fel itt a
jövendőbeli királyné előtt. – Gyámjaink se megvetendő emberek.
Bakócz Tamás, az esztergomi érsek, berzencei Bornemissza János és
György brandenburgi őrgróf a tisztelet és becsülés minden
jelvényével fel vannak ruházva…</p>
<p>– Azt hallom, hogy a királyt megtanitották a borivásra,
<span class="pagenum"><a name="Page_35" id=
"Page_35">-35-</a></span> de majd én leszoktatom róla, – felelt
Mária hercegnő, felemelkedett junói termetével karosszékéből és még
egyszer megnézegetvén magát a tükörben, elindult az ajtó felé,
amely fölött márványlap volt a falbaillesztve Miksa császár
cimerével és monogramjával.</p>
<p>A pozsonyi prépost és az innsbrucki kolostor fejedelemasszonya
nem tehettek egyebet, mint szótlanul követték Magyarország
jövendőbeli királynéját.</p>
<p>Ámde a kolostor folyosóján még meg kellett állni, mert ott
várakozott a tulipánarculatu szalai főispán, Sárkány Ambrus uram,
aki magyar szokás szerint ugyancsak nem akart elmaradni a maga
orációjával az olasz származásu pap mögött:</p>
<p>– Királyném! – kezdte a főispán olyan hangon, hogy a csendes
zárda álmatag boltozatai belecsendültek. – A poéta elegans et
venustus után, amint hazánkban a pozsonyi prépost urat nevezik,
hadd szóljak egy szót én is, az egyszerü magyar nemesember,
Magyarország királyának nevében, akinek örökhüséget fogadni indul.
A mi királyunk, II. Lajos király, a legszentebb és legnemesebb ifju
egész Európában, aki valaha koronát viselt a fején. Ékes minden
lelkierényességben, ékes eszélyességben, amit a velencei követek is
elismertek felőle. Kedélye nem üres, nem sivár, mert a humanista
törekvéseknek a legnagyobb pártfogója. A minap is udvarába fogadott
VII. Kelemen pápának az ajánlatára egy ifju humanistát, bizonyos
Logus Tamást, aki a királyi udvarokba hordja szét a szellem
kincseit…</p>
<p>Mária hercegnő, aki idáig megfelelő szigorusággal,
tartózkodással és komolysággal hallgatta a főispán szavait, most
alig észrevehetőleg megrezzent.</p>
<p>– Logus Tamás, a humanista iró és tudós, Budán van? –
kérdezte.</p>
<p>A főispán gyakorlott szónok volt, mert otthon, Szalában,
szavaival elég gyakran kellett fejbeverdesnie az elégedetlenkedő
nemesurakat, – nem jött ki tehát a flegmájából a hercegnő
közbeszólására.</p>
<p>– Sőt más humanisták is megigérték leveleikben <span class=
"pagenum"><a name="Page_36" id="Page_36">-36-</a></span> Budára
való jövetelüket. A mi királyunk azt akarja, hogy budai
udvartartása ismét olyan legyen, mint Corvin Mátyás idejében volt,
ne pedig olyan, mint atyjáé, II. Ulászlóé, aki nyiratlan hajával,
gondozatlan, gubancos szakállával évekig járta kisértetként a budai
palota folyosóit és csak akkor mutatkozék alvó szemében némi
élénkség, amikor Fortunátus uram téli szánkói a boroshordókkal
megállnak vala a palota udvarán. Mi az ujkort éljük. A mi házi
humanistánk Piso, – akit, igaz, hogy csak Medgyesinek, vagy Borsódi
Jakabnak nevezgetünk otthon, de a humanisták őt maguk között Poeta
praeclarissiemus, Orator et Poeta excellens néven emlegetik. A
velencei Suriano, valamint Burgio, a pápai nuncius a megmondhatói,
hogy miként éljük uj életünket Magyarországon.</p>
<p>Mária hosszukás szemei reáerőszakolt közömbösségükből mindinkább
felnyiladoztak, amint a főispán pattogó szavait hallgatta, amely
szavak ugy toporzékoltak a latin szavak enyhe tengerében, mint
pusztai táncosok vad táncolása.</p>
<p>– Tehát humanisták is vannak Budán? Én erről sohasem
hallottam.</p>
<p>– De van lovagkor is, amelytől édesdeden ámulnak a női szivek, –
folytatta a szalai főispán jobblábát a bal mögé huzva. – A mi
királyunk valóságos király, aki nem akar árnyék-király lenni, amint
ezt már Bakócz uramnak meg is mondta tizesztendős korában. Szeret
ágaskodó paripákon nyargalni és nagyvadra, szarvasra, vaddisznóra
vadászni a budai erdőségekben. Lovagjáték nem mulhatik el nála
nélkül. Ijjazásban, lándzsavetésben, kardforgatásban bárkivel
felveheti a versenyt országaiban, mert e tudományokban Brandenburgi
György a mestere. A tökéletes lovagnak minden kelléke meg van
benne. És ha lakomázásra kerül a sor, akkor is helyén van
Magyarország királya, mert a mi asztalunkról sohasem hiányzik
semmi, ami a bőséges étkezéshez szükséges. Pisztráng, lazac, fácán,
osztriga, pávapástétom, <span class="pagenum"><a name="Page_37" id=
"Page_37">-37-</a></span> füge, datolya, narancs, – malvai, porter
és cipruszi bor mindig van bőven asztalunkon.</p>
<p>– Alig várom, hogy Budára menjek, – mondá most hirtelen Mária
hercegnő, aki fiatal nők szokása szerint váratlanul olyan éhséget
érzett: hogy szinte belesápadt.</p>
<p>– És minden napkeletkor felségeddel álmodik a király! – fejezte
be szavait Sárkány Ambrus, mire most már semmi akadálya nem volt
annak, hogy a lakodalmasok a kolostor templomába vonuljanak, ahol
türelmetlenül várta őket a sekrestyében Lénárd apát, génuai
bársonyból való esketési ruhájában. A sekrestyések lóbálták a
tömjén-füstölőket és koppantgatták a gyertyákat, amelyek csaknem
negyedrésznyire elégtek.</p>
<p>A templom bejárata előtt Mária hercegnő Sárkány Ambrus uram
karjába kapaszkodott, mig Anna hercegnő ama hosszubajszát-rágcsáló
Rogendorf báró karjához érintette a kezét. A téli napból itt a
templom boltozatai alatt mit sem lehetett látni, pedig bizonyosan
ragyogott az valahol a keletre eső tiroli hegyek felett a
hómezőkön. A toronymagasságu oltárképről még mindig nem távolitotta
el a lusta egyházfi a pókhálókat, – régen volt esküvő ebben a
templomban – a kolostor lakói pedig inkább a kápolnát használták a
mindennapi imádkozáshoz. A szentelt viznek tavalyi kakukfü illata
volt. A termetes kőkockák alatt, amerre a menet a főoltár felé
közelgett, ugyancsak olyan emberek feküdtek, akik valamikor erre
mentek az esküvőjükre.</p>
<p>A premontrei apát a sekrestyében jól meghallotta a templom
belsejében közelgő lépteket, mert még ma, besötétedés előtt vissza
akart menni Wittauba. Istenhez fohászkodott, hogy a képletes esküvő
a hercegkisasszonyokkal minden fennakadás nélkül menjen véghez.
(Hiszen majd követi ezt az esküvőt egy másik is, amikor valódi
férjükkel kelnek egybe a valódi asszonyok és valódi áhitattól
mélyülnek el a lelkek!)</p>
<p>Az osztrákok küldöttségéből kiválott Speranzi prépost és a
sekrestye felé vette lépteit, mig Sárkány főispán <span class=
"pagenum"><a name="Page_38" id="Page_38">-38-</a></span> uram
sarkantyus csizmái mögül elmaradt Balbi prépost ur, aki ugyancsak a
sekrestye felé sietett. Az ablakokra festett apostolok, szentek,
királyok képei az öröklét nyugodalmasságával néztek az elcsoszogó
papok után, de nem igy a lakodalmasok, akik e mindentudó papok
nélkül nem tudták tovább az esküvői rendet. Hová kell állani a
magyar király menyasszonyának és hová Ferdinánd arájának? Utóvégre
templomban voltak, még a magyar urak is respektálták ezt a helyet,
nem akarták a németeket testi erejük fensőbbségénél fogva az oltár
elől elszorongatni. Nem maradt más megoldás hátra, mint amit az
erdélyi Corner, az apostoli és császári jegyző javasolt suttogó
hangon a magyar és német uraknak. A sorsra kell bizni, hogy a
menyasszonyok az oltár mely oldalára kerüljenek. Csendült a
levegőbe dobott és jól megpörgetett aranypénz: – Mária hercegnő a
szalai főispán ur karján az oltár baloldalára került, mig Anna
hercegnő Rogendorffal a jobboldalra. Most már jöhetett a premontrei
apát a sekrestyés csengetése után a miseruhába öltözött
prépostokkal, hogy a képletes házasságot megáldja…</p>
<p>– Istenem, milyen fáradt vagyok! – rebegett egy hang a kolostor
általunk már jól ismert szobájában, amikor a két menyasszonyi
ruhába öltözött hercegnő a képletes esküvő után szemközt ült
egymással és szokásszerint megbeszélte a mindennapi
eseményeket.</p>
<p>– A ruháinkat estvélig nem szabad levetni, mert akkor még jön
valami ceremónia, – mondá Anna hercegnő, immár a távollévő
Ferdinánd főherceg felesége. – Pedig én télen nagyon korán szeretek
lefeküdni, mindjárt ebédután és annak örülök legjobban, ha feljön a
Rácvárosból, Budán egy öregasszony, aki a lábomat dörzsölgeti
alkonyattal és csodálatos meséket mond el a régi királyokról, akik
a palotában laktak.</p>
<p>Mária hercegnő, – az esküvő óta immár II. Lajos, Magyarország
királyának felesége felbiggyesztette az ajkait, amelyek amugy is
kidudorodtak arcából, mintha ismeretlen csókok számára teremtek
volna, – amely <span class="pagenum"><a name="Page_39" id=
"Page_39">-39-</a></span> csókok olyan lassan közelednek a téli
kolostor felé, mint a tavasz felhői.</p>
<p>– Én másképpen képzeltem ezt az egész dolgot, – suttogta, mintha
csak magához beszélne. – Az oltárnál lehunytam a szemem ama
kipödrött, mézeskalácsarcu uriember oldalán, aki olyan mentét
lobogtatott a vállain, mintha egész éjszaka fekete birkákat hajtott
volna az országuton. Nem, mondtam magamban, ez nem lehet, hogy én
Gazdag Albertnek a maradéka egy ilyen csengő, csilingelő juhásszal
esküdjek meg a király helyett. Lecsukott szemmel vártam, hogy
hirtelenében ifjonti lépések zendülnek fel a hátam mögött, amilyen
hirtelen jön májusban az eső. És lecsukott szemmel elgondoltam,
hogy én a brüsszeli Froidmont-palotában születtem, – az igaz, hogy
tizenöt esztendő előtt és azóta atyám is meghalt hideglázban,
Granadában, – anyám buskomor, – de mégis csak osztrák főhercegnő
vagyok, nem mehetek férjhez egy Tatárországból idekerült
csikósgazdához… Bizonyosan megérkeznek a csengő lépések, Lajos
király ott van valahol elrejtve a sekrestyében és csak tréfát akar
velem üzni, vagy pedig kipróbál hüségemről… Egyszerre megjelenik
abban az aranyos ministránsruhában, amelyben nagyapám bécsi várában
láttam őt az eljegyzésünkkor és elhiv megint táncolni a mord
tekintetü vitézek és félelmetes komolyságu papok közül!</p>
<p>De semmi sem történt, csak az oltár tulsó oldalán Rogendorfnak a
bajusza ereszkedett mindig lejjebb, mert bizonyosan nagyon korán
reggel pederte már azt ki. A mellettem álló számadó-gazda egyik
lábáról a másikra nehezedett, mert nagyon szük volt a csizmája. A
hátam mögött álló magyar urak nyilván a késlelkedő papokat szidták,
mert olyan nyelven beszélgettek, egymásközött, mintha folytonosan
káromkodnának. Az egyik azt mondta, hogy olyan vagyok, mint a
bubosbanka, amely madár Afrikából jön. A másik felelte: rózsaszinü
seregély vagyok. – Vajjon, általában tudnak-e a magyarok mást, mint
káromkodni? <span class="pagenum"><a name="Page_40" id=
"Page_40">-40-</a></span></p>
<p>– Én nem tudom, – felelt Ferdinándné – mert az én apám
jókedvében és rosszkedvében is azt mondta: Dobzse.</p>
<p>– Hallottam, hogy Dobzse Lászlónak hivták az apósomat
Magyarországon. De ha élt volna az öreg király: mégis csak eljött
volna az esküvőmre.</p>
<p>– Eljött volna, mert nem hagyta ki az ünnepélyeket, névnapokat
és az emlékezetes évfordulókat életében, – felelt meggyőző hangon
Anna.</p>
<p>– De nem jött se öreg király, se fiatal király. Egyszer csak
azon vettem észre magamat, hogy az én kezemet, – amelyet
homlokommal együtt a leghatalmasabb császár I. Miksa és Nassaui
Engelbert özvegye tartott keresztviz alá, – az én kezemet megfogja
egy apátur és egy másik kézbe, egy nyitott tenyérbe helyezi.
Felnyitottam boldogtalanul csukott szememet és körülnéztem, mintha
álomból serkentem volna. Ugyanaz a paprikaarcu, juhászbundás,
tarkabarka magyar állott mellettem, aki miatt szememet
lezártam…</p>
<p>– Sárkány főispán ur.</p>
<p>Az oltár tulsó oldaláról Rogendorf báró bajszát harapdálva
nézegetett felém.</p>
<p>– Azt hiszem, a szegény bárónak nem sok bajsza maradt.</p>
<p>Amig az asszonnyá lett menyasszonyok régi leányságukból való
fülemüle- vagy verébcsiripelő hangjaikon megbeszélték az esküvői
ceremónia mindenféle emlékezetes részletét, a kolostorban nagy
zajgás keletkezett. A német és a magyar urak bucsuztak egymástól az
ebédlőben. Korán reggel valamennyien utra kelnek, miután az erdélyi
Corner, apostoli és császári jegyző megirta a jegyzőkönyveket a
megtörtént esküvőről.</p>
<p>Trautmannsdorf grófné, az innsbrucki kolostor fejedelemasszonya
a hitükben boldogságot nyert mártirok mosolyával lépett be a
hercegnők szobájába:</p>
<p>– Felségtek immár lefekhetnek, mint esküdött asszonyok. Ez az
első éjszakája egy hosszu, boldog életnek. Álmodjanak szépeket.
<span class="pagenum"><a name="Page_41" id=
"Page_41">-41-</a></span></p>
<p>Ezután a fejedelemasszony előkereste azt a karikát, amelyen a
mindenféle zárakat nyitó különböző kulcsok függtek, – némelyiknek
templom-kereszt alakja volt – kinyitotta a szekrényeket, levétette
a királynőkkel az esküvői ruhákat és miután azokat kirázta az
ablakon át a téli estébe: éppen olyan gondosan helyükre tette őket,
mintha a kisasszonyoknak még többször is kellene életükben esküvőre
öltözködni.</p>
<p>Azután pedig elővette azt a nagy, ovális kereszthez hasonlatos
kulcsot, amelyet a kereszténység őskorából mintáztak a lakatosok,
magasra emelte és a folyosóra nyiló ajtót kivülről, kétszeres
zárforgatással bezárta a királynőkre. A torony ablakán át félhold
mutatkozott, a Jagellók kettős csillagával.</p>
<h3>III.<br />
<i>Utazás Magyarországba 1521-ben.</i></h3>
<p>Az innsbrucki zárdának megvolt a maga gólyafészke, mert ezek a
szemtelen madarak olyan helyen is tanyát vernek, ahol semmi szükség
rájuk. Ezeknek a gólyáknak megérkezte jelentette, hogy itt van a
tavasz, közeledik a valódi esküvő napja, bármennyi ceremóniát
csináltak idáig a püspökök és az udvarmesterek. Mária és Anna
„királynék“ naphosszat elnézegették a gólyapárt a magas fészekben.
Egy napon azonban valaki zsarátnokot dobott a gólyafészekbe és az
lángra lobbanva elhamvadt, alig lehetett a háztetőt megmenteni.</p>
<p>– Ki tette ezt! Ki volt a gyujtogató? – riadozott a grófné
fejedelemasszony.</p>
<p>Az innsbrucki városkapitány kopogtatott a zárda kapuján és
kihallgatást kért a fejedelemasszonytól. A városkapitány jelenti,
hogy a környékbeli tiroli parasztság megint lázadozik, mint már az
elmult esztendőben, jó lesz megkettőztetni az őrséget a kolostor
körül. <span class="pagenum"><a name="Page_42" id=
"Page_42">-42-</a></span></p>
<p>– Oda van az esküvő, a királyok nem mernek Innsbruckba jönni a
parasztok miatt, – kiáltott fel a fejedelemasszony.</p>
<p>Jagelló Anna sirva fakadt és könnyes szemmel nézte az ablakból a
távolban emelkedő füstfellegeket, amelyek a lázadó parasztok utját
mutatták. Mária ellenben dobbantott lábával:</p>
<p>– Hát már nincs egy férfi Tirolban, aki szemközt merne szállni
ezzel a bandával?</p>
<p>– Nincs. Mert az igazi férfiak mind abban a bandában vannak, –
felelt a fejedelemasszony.</p>
<p>Valóban nem sokára megérkezett a parancs Bécsből, a császártól,
– a fullajtárt, persze, tejben-vajban fürösztötték – hogy Anna
királyné készüljön fel, mert május 26-án megtartatik az esküvő
Ferdinánddal, még pedig Linzben, ahol barátságosabb a helyzet.
Ferdinánd már el is indult Németalföldről, hogy idejében
megérkezzen az esküvőre.</p>
<p>– Hát velem mi lesz? Énértem nem mer eljönni Lajos király,
akármennyire vágyakozom utána? – rebbent fel Mária.</p>
<p>A fejedelemasszony lelkendezve csillapitotta a felhevült
menyasszonyt:</p>
<p>– Felséged még nem ismeri a magyar törvényeket, mert nincs
senki, aki erre kioktatná.</p>
<p>– Majd megtanit engem mindenre Logus Tamás, ha Budán leszek.</p>
<p>– Én magam is csak ugy félfüllel hallottam, hogy a magyaroknak
van egy törvényük, amely szerint a királynét előbb egy
Székesfehérvár nevü városban meg kell koronázni, csak azután lehet
a király felesége.</p>
<p>– Székesfehérvár! Hol lehet az abban a Tatárországban?</p>
<p>A császári fullajtárt néhány nap mulva követték Ferdinánd
követei, akik ugyanazok voltak, akik a decemberi esküvőn
segédkeztek. A nagybajszu Rogendorf báró kedélyesen mondogatta:
<span class="pagenum"><a name="Page_43" id=
"Page_43">-43-</a></span></p>
<p>– Ugy látszik, ez az esztendő már csupa lakodalmazással telik
el.</p>
<p>A barettos, cifrálkodó Dietrichstein Zsigmond nagy, fehér
rablószakállát kefélgette:</p>
<p>– No, felség, most valóban eljárjuk Linzben a
menyasszony-táncot, – krákogott az öreg lovag, mire Jagelló Anna
megint csak sirni kezdett, mint minden olyan leány, aki az esküvője
küszöbén nem érzi maga mögött az édesanyját. (Kitől tanulta volna
meg, hogyan kell egy fiatalasszonynak viselkedni? Talán a pártában
maradt, hervadt fejedelemasszonytól?)</p>
<p>Megjött a brixeni érsek és szerzetes-lovag csapatot hozott
magával. Speranzi lovagjai elől futva menekült a lázadó parasztság,
mert a csuhás lovagok nem ismerték a tréfát. Ahol elkaptak egy
gyujtogató pórt: az már repült is a legelső fára. A
szerzetes-lovagok védelme alatt nem érheti bántódás a királynékat
Innsbrucktól Linzig való utazásukban.</p>
<p>– Hát az én magyarjaim hol vannak? – kiáltozott Mária, aki
végeredményében minden virtusa mellett mégis csak gyenge nő volt és
nagyon szégyelte magát, hogy Anna, (aki csak Ulászlónak a leánya)
hamarább megy férjhez, mint ő, aki I. Miksa császár unokája.</p>
<p>– Hol vannak a magyarok? Magyarok! – kiáltozott a magyar
királyné.</p>
<p>… Az osztrák urak már csendesen, csemcsegve, sugdolózva
nevetgéltek egymás között, amikor végre megzörgették a kolostor
kapuját egy esős délután és már a kapunyitásnál megállapitották,
hogy odakünn magyarok várakoznak.</p>
<p>Valóban ákosházi Sárkány Ambrus uram, II. Lajos király követe
érkezett meg a szokásos kiséretével… Csakhogy most a bazsarózsás ur
társaságában volt egy feketeruhás öregember is, aki karcsu volt,
mint a jegenye, amely haláláig nem enged nyulánkságából és
szimatoló horgas orra volt, amely bátorság, erély és ész jelvénye e
korszakban. Csak a szemei voltak kicsinyek és azokban mindig
gunyolódó, fölényes mosolygás <span class="pagenum"><a name=
"Page_44" id="Page_44">-44-</a></span> csiklandozott. A jobbkeze
mutatóujján nagy zöldköves pecsétgyürü volt, amiről a hozzáértőnek
meg lehetett állapitani, hogy vérbeli humanistával van dolga.</p>
<p>A humanista csendes mosollyal közeledett a Sárkány uram
kiséretéből kiválva Mária királyné felé, mintha csak arra lett
volna kiváncsi, hogy vajjon a királyné felismeri-e? A két karját
összefonta mellén, amikor meghajolt és a két sarkát egymáshoz
szoritotta.</p>
<p>Mária feldobbant, mint egy meglepett szív:</p>
<p>– Logus! – kiáltott fel. – Valóban ön volna Logus Tamás mester,
aki Brüsszelben nevelőm volt?</p>
<p>– Legalázatosabb szolgálatára, felség és II. Lajos magyar király
parancsára, ismét felséged szolgálatára vagyok rendelve, – szólt a
humanista és felemelve fejét, tanítós komolysággal nézett a
királynéra. – Felség sok mindenben megváltozott, mióta a
Herceglakot elhagyta. Vajjon megirhatom-e most is pápa
Őszentségének felségedről, hogy többet áll könyvespolcai előtt,
mint tükre előtt?</p>
<p>– Sajnos, a helybeli kolostor könyvtára sokkal hiányosabb, mint
a brüsszeli palotáé volt. A nagy humanista mesterek müveit itt nem
találtam. Még csak a Medici könyveit sem, aki miatt nem lehetett
római pápa első nevelőm, istrecesti Adorján.</p>
<p>– Pedig megérdemelte volna, mert ő is igazi humanista volt, –
felelt Logus és ismételten meghajolt, mint ezt ama királyi
udvarokban tanulta, ahol hosszu életében annyi időt eltöltött.</p>
<p>Különös jelenség volt itt az innsbrucki apácakolostor nagy
fogadótermében, a szines ablakok mögött fáradt nyilakként
hulldogáló esőzés világitásában, a homályba borult boltozatok alatt
és az árnyékba merült fali szentképek társaságában ez a dárdaalaku
öregember, akinek Mátyáskirályosan borotvált arca, pápa-fehér haja
szinte világitani látszottak a félhomályban, mig apró szemei
szentjánosbogárként villództak. Nem, sehogy sem illett ő a nagy
fogadóterem egyik oldalán még középkorias pompában, páncélosan,
vértesen diszelgő <span class="pagenum"><a name="Page_45" id=
"Page_45">-45-</a></span> osztrák urak társaságába, akik egyenként
is ugy tüntek fel, mintha kezükben tartanák azt a császári
vaskoronát, amellyel Jagelló Annát megbilincselni szándékoznak.
Törhetetlen ez a korona, de viselése gyötrelmesen fárasztó és
örökre kiirtja a tavaszi mosolygást az arcokról. – Büvészeti
mutatvány volt a humanista alakja a terem másik oldalán
felsorakozott magyar urak csoportjának környezetében is, mert a
magyar urak ugyanabban a prémes, kaftános, aranytól és ezüsttől
csillogó megjelenésükben mutatkoztak a zárdában, mint a régmult
decemberben. Ugyancsak ki volt pödörve a bajszuk, tigrisesre vágva
a szakálluk, oroszlánosra nyitva a szemük és a gőgösség trónolt
arcukon, mintha sarkantyus arkangyalok volnának, akik azért jöttek,
hogy boldoggá tegyék a leghatalmasabb I. Miksa császár unokáját,
amikor feleségül viszik II. Lajos magyar királyhoz. – Tünemény volt
ez az öreg jegenyefa, amint lombjait suttogtatta, halkan,
megnyugtatón, panasz és kérkedés nélkül eresztve ki száján a
szavakat, amelyek mind oly megfontoltaknak látszottak, mintha őket
előzőleg valamely érzékeny mérlegre rakta volna. Diabolikus
bársonyruhájában hasonlitott ama Faust nevü tanitóhoz is, akiről a
németalföldi udvarban annyit beszéltek a cselédasszonyok és
hercegnék. De mégis inkább valamely olyas furcsa égi felhőhöz
hasonlitott, amelyet elgondolkoztató alkonyatokon a kolostor
ablakából láthatni, amikor már a lement nap idegen országból
világit vissza az égboltozatra. Ki tudná, hol jár már a nap. – Ki
tudná, hol jár ennek az embernek a gondolata, aki éppen olyan
ismerős mindenfelé a világon, mint maga a nap?</p>
<p>Mária egy háta mögött álló karosszékbe ereszkedett és nyulánk
kezeivel a szék támlájába kapaszkodott, amely oroszlánkarmokat
ábrázolt.</p>
<p>– Azóta sok minden megváltozott, Logus Tamás mester, mióta a
brüsszeli palotát nagyatyám parancsára elhagytam, – kezdte Mária
ugyancsak ugy halkitva a hangját önkéntelenül, mint a humanista. –
Sajnos, <span class="pagenum"><a name="Page_46" id=
"Page_46">-46-</a></span> ön eltávozott tőlünk, de Petrarca
szonettjeit, Boccaccio elbeszéléseit, Erasmust, Vitéz Jánost,
akiről én valaha öntől hallottam, nem felejtettem el. Itt a
kolostorban találtam egy régi görög könyvet, amelyet örömmel
forgattam, mert eszembejutott az ön tanitása, hogy az antik görög
nyelv ismerete nélkül csak félember az ember.</p>
<p>– A héber nyelv ismerete nélkül! – szólott most a régi nevelői
hangon Logus. – A héber nyelv bevilágit a világ összes
tudományaiba. Megvilágitja a spanyol félszigettől messze napkeletig
az összes tájakat és a rajtuk élő embereket. Ez a nyelv az összes
nyelvek nagyapja. Merre tántoroghat az az ember, aki a nagyapját
nem ismeri?</p>
<p>Mária felsóhajtott:</p>
<p>– A héber nyelvet nem ismerem még, de remélem, hogy budai
királyné koromban majd találok alapos mesterekre. Mi ujság Budán,
Logus mester, beszéljen nekem valamit a királyról, aki ismét csak
követséget küldött értem, anélkül, hogy maga jött volna értem?</p>
<p>– A magyar király nem mozdulhat ki az országból, mert nem
tudhatja, hogy nem foglalják-e trónusát el mások, amig ő távol
van.</p>
<p>– Hát már nem olyan nagy hatalmasság a magyarok királya, mint
Corvin Mátyás alatt, akiről ön gyermekkoromban annyit beszélt
nekem, akinek Korvináit ugy magasztalta?</p>
<p>A humanista megint összefonta a két karját mellén és oly mélyen
hajolt meg, amint a pápai udvarnál szokás:</p>
<p>– Ludovicus Rex Hungariae et Bohemiae már kinőtte azt a kort,
amelyet frissen leölt sertések bendőjében testi megerősödése végett
töltött, amikor atyja, Ulászló, azért aggódott, hogy trónörökös
nélkül marad. Koraszülöttsége nem hagyott nyomot, most már
mindenütt emberibőr fedi a király testét, mint bármely más
alattvalójáét. Hat nyelven beszél, ami nagyon kedvessé teszi őt
minden humanista módra gondolkozó <span class="pagenum"><a name=
"Page_47" id="Page_47">-47-</a></span> ember előtt. Magyarul,
csehül, lengyelül, franciául, olaszul és latinul beszél.</p>
<p>– Nekem azt mondták, hogy a magyar király csak csehül tud, –
rebbent fel Mária.</p>
<p>– Ezt a csehek hiresztelik Ulászló fiáról.</p>
<p>– Valóban egy cseh apácától hallottam itt a kolostorban. És
németül nem tud a király? Hát hogyan fogok vele beszélhetni?</p>
<p>– Németül is tud, de amint én felségedet ismerem, Magyarországon
való tartózkodása alatt megtanul magyarul is, hogy fékentarthassa
azokat a köznemeseket is, akik még azt sem tartották érdemesnek,
hogy latinul megtanuljanak, amikor a királynéjukkal akarnak
beszélni, – felelt a humanista.</p>
<p>– Mennyi furcsa szó van a magyar nyelvben! – kiáltott fel
töprengve Mária. – A magyar férfiaknak például minden második
szavuk az, hogy: boszorkányos, mig Annától ezt alig hallottam.</p>
<p>– Ne felejtsük el, hogy Anna királyleánynak ama hirneves
államférfiu, Borsódi Pisó volt a nevelője, aki éppen olyan
humanista, mint jómagam.</p>
<p>– Helyes, megtanulok magyarul, habár még sohasem láttam azt az
országot.</p>
<p>– Felséged rövidesen láthatja, mert a linzi Dunán már ott
himbálódznak a dereglyék, amelyek felségedet Magyarországba
kisérik, hogy ott királyi férjével találkozzon.</p>
<p>Mária ellágyult:</p>
<p>– Köszönöm önnek ezeket a szavakat Logus mester. Valóban nagyon
vágyódom már Lajost látni.</p>
<p>A magyar urak féltékenykedve nézegettek a terem sarkából. Még
nem látták, hogy Mária kezet nyujtott volna valakinek.</p>
<p class="center">*</p>
<p>Az innsbrucki kolostor konyhája hiába készült fel, hogy az
idegenből jött uraságokat huzamosabb ideig vendégül lássa. Csupán
egyetlen vaddisznó és szarvas fogyott el, igaz hogy teméntelen apró
rák és csiga is, <span class="pagenum"><a name="Page_48" id=
"Page_48">-48-</a></span> mert esős volt a május. Az urak rövidesen
indultak Linz felé, miután a lázadó tiroliak elcsendesedtek a
környéken, valamint muladozóban voltak az ezen a vidéken szokásos
felhőszakadások is. A nagy utazóbatárokat, amelyeket egydarab fából
faragott kerekek vittek, elővonták a királynék számára és egész nap
tartott, amig a királynék számára a kocsikat ugy berendezték, hogy
pihenhessenek, aludhassanak utközben, ha ugyan jő álom a szemre,
amely másnapon az oltár mennyei gyertyáit várja megjelenni.</p>
<p>– Mi már ide többet vissza nem jövünk, – mondta Mária, amikor
Annával utoljára bejárta a kolostor kertjét, amelyet négy gömbölyü
torony őrzött és a bástya alatt vasalt gerendák és kőfalak közé
szorítva futamodott el egy hegyifolyó. Romantikusan szép volt a
táj, – csak most jutott eszükbe a királynőknek, hogy ugyan hány
esztendeig is nézegették volt a fenyőerdőket a folyó tulsó partján!
Csaknem hat esztendeig a bécsi eljegyzés óta. Persze, hogy vittek
magukkal ama csodatevő füvekből, amelyeknek nedvével az apácák
mindenféle betegséget gyógyitanak.</p>
<p>– Habár nagy különbség van a derékfájdalom és a főfájás között,
– mondá hitetlenkedve Mária. – De az ember mégis csak hisz a
babonában.</p>
<p>Annál nagyobb zsákot tömött meg a csodatévő füvel Anna.</p>
<p>Még egy utolsó séta a bástyán, ahol annyit üldögéltek
gyermekjátékokba, vagy ábrándokba merülve. A kőpadon még
ottmaradnak a Jagelló és azt osztrák cimerek a zárdanövendékek
emlékezetére.</p>
<p>Az emeleti poros folyosók, amelyek a kolostor lakatlan részét
keresztül-kasul szelik: be sokszor látták bujócskázó játékaikat. A
padlásról egy kerek lyukon át a templomba lehetett nézni, innen
ellenőrizte a fejedelemasszony a vezeklő apácákat.</p>
<p>– Kár, hogy minden elmulik! – sóhajtozott Anna.</p>
<p>– Bár Magyarországon volnék már! – felelt Mária.</p>
<p>… Reggel indultak Linzbe, ahová délután egy és <span class=
"pagenum"><a name="Page_49" id="Page_49">-49-</a></span> három óra
között kellett megérkezniök, mert akkor tartja bevonulását a
városba Ferdinánd is.</p>
<p>Az utazás minden nagyobb baj nélkül történt. Mária még
szundikált is a kényelmes batárban, annál izgatottabb volt Anna. A
szerzetes-lovagok lovagoltak a hintók két oldalán és széles
kardjaik bátoritólag zörögtek lovaglásközben. Némelyik lovagnak
spanyol lőfegyvere is volt, amellyel ebben az időben még nem
mindenki tudott bánni.</p>
<p>Délben a szemhatáron ezüstcsik jelent meg: a Duna, amely
látomány azt jelentette, hogy az utasok közelednek Linzhez,
amelynek megerősitett falai, tornyai csakhamar fel is tünedeztek. A
kapu felett emelkedő toronyból egy nagy fehér zászlót kezdtek
lobogtatni: ott már várták a királynőket.</p>
<p>Valóban a városkapujánál állott teljes egyházi diszében a
salzburgi kardinális és a tridenti püspök, mint Károly császár
megbizottai. Ott volt a császár hitszónoka Burgos András is,
valamint Lajos bajor herceg. A gyönyörü urak Anna királynő felé
siettek, mig Máriát a három Brandenburgi-testvér: Kázmér, János,
György üdvözölték Lajos király nevében. Ott volt Ernő bajor herceg
és a püspökök közül Pristinger Bertold, Slatkóniai György, Rauber
Kristóf. Nem látott még ilyen fényes gyülekezetet Linz városa.</p>
<p>Különösen a három Brandenburgi-testvér tünt ki délcegségével, a
királynak gondja volt rá, hogy legjava vitézeit küldje a felesége
elé.</p>
<p>Mikor a megszaporodott menet a piacig ért, itt találkozott egy
másik menettel, amely szemközt jött a város másik kapujától.
Páncélos, fekete- és fehértollas vitézek voltak, akik pajzsukon F.
betüt hordtak. A vitézek csoportjában fehér lovon Ferdinánd, aki
most odaugratott az utazóhintóhoz és a nyeregben lehajolva
kézcsókkal üdvözölte Annát, arccsókkal testvérét, Máriát.</p>
<p>A polgárság mindenütt vivátot kiáltozott, amerre a menet vonult
és az alabárdosoknak a dárda boldogabb <span class=
"pagenum"><a name="Page_50" id="Page_50">-50-</a></span> felével
néhányszor végig kellett huzni a tolongókon, hogy rend legyen.</p>
<p>A menet élén haladó püspökök ekkor a templom felé vették az
utjukat és kegyes éneklés közben közeledtek a hüvös csarnokhoz. A
füstölők édes füsttel töltötték meg a piacot, a harangok
szakadatlanul szóltak és az ügyes harangozó a harangkötélre
kapaszkodva kivettette magát a toronyablakon, hogy ő is lásson
valamit a piacon történtekből.</p>
<p>Ferdinánd ugyanis leszállott lováról a templom előtt és Anna
kocsijához lépett. Arról éppen akkor bontogatták le az innsbrucki
zárda pecsétjét a lakatosok, hogy az ajtót ki lehessen nyitni. A
kocsiból kilépett Anna és most már többé nem eresztette el kezével
Ferdinánd kezét, mert az ő oltalmára volt bizva az apácák után.
Ferdinánd kézenfogva vezette be Annát a templomba, ahol már a
főoltárnál állott Lang Máté, a salzburgi kardinális és kitárt
karral fordult az ajtó felől közeledő ifju pár felé.</p>
<p>Ferdinánd Annával az ajtó mellett lévő sekrestyébe fordult be,
ahol leoldozták testéről páncélzatát apródjai. Fehér, himzett
galléros, ráncolt és kézelős ing volt a királyon, amelyet bő fekete
bársonyruha födött. Hosszuorru, nagy olaj-szemü, fehérarcu, ritkás
bajuszkáju, keskenyarcu fiatalember volt Ferdinánd, akin az volt a
legfeltünőbb, hogy husos, vastag ajkait mindig nyitva tartotta,
mintha mondani akarna valamit. Ezek a husos, nyitott ajkak királyi
jelentőségüek voltak, – egy nagy családot jelentettek, amely Európa
trónusai közül már hármat birt. Fekete, hosszu haja kerekre volt
vágva Ferdinándnak és az simára volt lekefélve.</p>
<p>Ugyancsak ekkor adták fel Annára is a menyasszonyi ruhát, amely
bőujjas brokátból volt, kivágott nyakkal, hogy a nyakon elférhessen
a gyémántos nyaklánc, amelyről igazgyöngyökkel kirakott kereszt
csüngött alá. Anna tekintete merevnek, megkövültnek, de nagyon
elhatározottnak látszott a meghatottságtól. Structollas,
igazgyöngyökkel, mogyorónyi ékkövekkel diszitett <span class=
"pagenum"><a name="Page_51" id="Page_51">-51-</a></span> fekete
barettot tett a fejére, amelynek oldalt lecsüngője volt gyöngyök
számára.</p>
<p>Szép volt az ifju pár, még a kritikus Mária is meg volt elégedve
a bátyjával, valamint a sógornőjével.</p>
<p>– Maradjatok mindig ilyen szépek, – rebegte Mária és most már
nem érzett irigységet a szivében, mert hirtelen felmelegedett a
templomi áhitatban.</p>
<p>– Csókolj meg, Mária, – mondá Anna, mielőtt az oltárhoz indult
volna.</p>
<p>Ferdinánd hosszukás, hegyes ujjaival alig érintve Anna kezét:
megindult menyasszonyával az oltár felé. 1521 május 26-át irták a
papok és deákok az e napon kelt okiratok alá.</p>
<p class="center">*</p>
<p>Mária a hercegi várban töltötte az éjszakát és egész éjjel nem
hunyta le a szemét a nász-zene miatt, amelyet fuvós-zenekarok
szolgáltattak az udvaron. Ferdinánd és Anna korán nyugovóra tért, a
várban lábujjhegyen járt mindenki, csak a muzsikusok nem
csitultak.</p>
<p>Az erkély, ahonnan Mária a holdat nézte, egy sötét kis kertre
nyilott, ahol látszólag nem volt emberi lény. De Mária egyszerre
mégis csak ugy érezte, hogy lépteket hall a kertben. Egy nagy
árnyék borongott végig a kerti uton…</p>
<p>– Logus mester! – szólalt meg hirtelen Mária, felismervén a
virrasztót. – Találd el, hogy min gondolkozom?</p>
<p>– Ó, ha még azt sem tudnám, valóban nem érdemelném meg a doktori
kalapot, – felelt a humanista. – Nagy a gondolatnak a világa, mert
az övé a menny és a föld, ámde a felséged gondolatai egyetlen
helyhez vannak megkötve, mint a delejtü az északi sarkhoz. Felséged
északi sarkja a magyar király.</p>
<p>Mária felállott és kihajolt az erkélyen a kertbe.</p>
<p>… Nem kell ezt illetlenségnek venni a jövendő magyar királyné
részéről, mert abban a korban élünk, amikor virágoznak az
egyéniségek. A reneszánszot <span class="pagenum"><a name="Page_52"
id="Page_52">-52-</a></span> mindenki ugy magyarázza, ahogyan
akarja, – a tudósok egyenrangunak számitanak a királyokkal.</p>
<p>– Beszéljen Logus mester a királyról, az éj hosszu és aludni nem
tudok. A maga szavain át ugy fogom érezni, mintha a király
látogatott volna el hozzám az éjszaka!</p>
<p>A humanista keresztbefonta a két karját mellén és hátát egy
faderéknak vetette. Körülötte a hercegi kertben nemesitett orgonák
voltak, amelyek most nyillottak és nappal olyan sötétkék szinüek
voltak, mint az áhitat. A humanista szavait reptükkel kisérték az
éji lepkék és a denevérek, amelyek néha keresztül suhantak a fák
sötétjében és távol a Dunán valahol egy vizimalom kelepelt.</p>
<p>– A király senkinek sincs terhére, mert már gyermekkorától fogva
ugy nevelték, hogy senkire sem számíthat sem tanácsban, sem egyéb
támogatásban. Ha ő tanácsot kérne valakitől: az bizonyára nem volna
a várva-várt jótanács. De azért a király mindenkihez
szeretetreméltó, bőkezü, kedves, emberséges, jóindulatu. Csodás
lelkületü ifjunak mondja őt mindenki, aki megismerte. Angyali
jóságát, kimondhatatlan kegyességét, mindenki iránt való
jóindulatát és bőkezüségét elismerték vala a velencei követek is,
pedig Ortio Lorenza és Guidoto Vince ugyancsak megnézik az
embereket.</p>
<p>– Tehát vallásos a király? – rebbent az erkélyen Mária.</p>
<p>– A király születésénél fogva áhitatos, kegyes, jósággal teljes,
sohasem lobban haragra, de nem is bosszuálló, mindenkor megbocsát
és az őt ért csapásokon keveset töprenkedik. És a király szent
szerelemmel van eltelve felséged iránt, inkább ma házasodnék, mint
holnap.</p>
<p>– Ó, hogy félek, hogy nem lehetek hozzá elég méltó, mert én nem
tudom elfelejteni, hogy az „utolsó lovagnak“, I-ső Miksa császárnak
vagyok az unokája, ugyanezért néha a gőg üt tanyát szivemben.
<span class="pagenum"><a name="Page_53" id=
"Page_53">-53-</a></span></p>
<p>– Gőgösek csak tudományaink folytán lehetünk, felség!</p>
<p>– Hallom, hogy a király, mint férfi is megállja a helyét?</p>
<p>– Felség, én a tudományoknak vagyok a doktora, nem pedig a
vadászatoknak, lovagjátékoknak és párbajoknak. Hallom, hogy a
király a budai erdőségekben naphosszant szokott vadászni szarvasra,
vaddisznóra. Ezt a mulatságot Magyarországon nem csak nemesnek, de
hasznosnak is mondják, mert hoz a konyhára. Én akkor szeretem a
királyt, amikor a könyvtárban borong Mátyás király könyvei között,
vagy pedig a követek tanácsában üldögél és olyan okos feleleteket
ád, hogy a követek elragadtatással irnak róla a maguk hazájába.</p>
<p>– És valóban csak tizenötesztendős volna a király?</p>
<p>– Egy esztendővel fiatalabb felségednél! – felelt a humanista. –
De immár következik az a szürkülő óra, amelyben az utazók,
vadászok, katonák utra kelnek a maguk tennivalói után, amely órában
nincs mit keresni a kutató szellemnek a földi látványosságok
között, mert a buvárkodáshoz az éj órái a legalkalmasabbak.
Pihenjen le felséged is, mert a Dunapartról immár idáig hallatszik
a naszádosokat ébresztő tülökhang. Felségednek ma kell indulni
Magyarországba.</p>
<p>– Végre! Magyarországba! – kiáltott fel Mária. – Végre mindent a
saját szemeimmel láthatok, amiről idáig csak hallani voltam
kénytelen.</p>
<p>A humanista az arcára huzta a kámzsáját; mosolygott vagy sirt?
ki tudná azt megmondani!</p>
<p>Mária indulása mise utánra volt kitüzve, amikor előállott a nagy
batár, amely a Dunapartra volt őt szállitandó. A lovagok
gyalogszerrel követték a hintót és a sajkák, naszádok csakhamar
feltünedeztek a Duna sikján. Egy állatbőrökkel fedett dereglye,
amely valamennyinél nagyobb volt, himbálódzott a part mellett. Ezen
a dereglyén kell Máriának helyet foglalni a szolgálóleányával, akit
még az innsbrucki kolostorból hozott magával. Mária rálépett a
deszkákra, amelyek a partról <span class="pagenum"><a name=
"Page_54" id="Page_54">-54-</a></span> a dereglyébe vezettek és a
deszkák inogni kezdtek alatta. De nem rendült meg, nem kiáltott
segélyért, mert eszébe jutott éjjeli fogadalma, hogy mindenben
hasonlatos akar lenni Lajos királyhoz; nem támaszkodik senkire.</p>
<p>És valóban baj nélkül jutott el egyedül is a dereglyébe.</p>
<p>Most ismét felhangzott a tülökhang és a lovagok beszállottak a
különböző sajkákba, csónakokba, amelyek Mária dereglyéjét ugy
vették körül, mint a holdat a csillagok. A linzi tornyokban
megkondultak a harangok és mindaddig kongtak, amig a csónakok
eltüntek a kanyaruló Dunán. Mária a dereglye sátorába huzódva arra
gondolt, hogy ime el sem bucsuzhatott sem bátyjától, sem Annától,
mert azok a fogadóteremben nem jelentek meg. Egy uj élet kezdődik
Ferdinánddal és Annával a linzi várkastélyban, amely élethez neki
semmi köze, – meg kell találni a maga életutjait. És még csak
tizenhatesztendős volt!</p>
<p>A naszádosok jól dolgoztak a lefelé folyó Dunán, mert még nem
állott be a sötétség, amikor a Duna mentén feltünedeztek a bécsi
tornyok. A parton a császár kocsijai és paripái várták a vizi
utasokat, az éjszakára mindenkire vetett ágy les a bécsi
Burgban.</p>
<p>A parton egy hosszulábu, kajla fullajtár is feltünt azzal, hogy
teli torokból orditani kezdett a közelgő csónakok felé:</p>
<p>– Sárkány uram! Sárkány Ambrus uram!</p>
<p>Ez csak egy magyar lehetett, aki a legünnepélyesebb ceremóniánál
igy viselkedett.</p>
<p>A szalai főispán a dereglye orrához állott és bosszusan
felelt:</p>
<p>– Itt vagyok. Talán a ház ég, hogy igy orditasz?</p>
<p>– Hireket hozok Magyarországból, – kiáltott a maga fontosságának
tudatában a kajla legény, – amely hireket csak Sárkány uramnak
mondhatok el.</p>
<p>– Hát várj, amig partra érek.</p>
<p>De biz a legény nem tudott várni, mert a kikötés nagyon lassan
ment, azért teli torokból megint csak <span class=
"pagenum"><a name="Page_55" id="Page_55">-55-</a></span> orditani
kezdett, hogy azt tán a Duna tulsó partján is meghallották:</p>
<p>– Budáról jövök, onnan azt izenik, hogy tessék sietni a
kisasszonykával, ne tessék minden városban stációzni,
lakodalmazni.</p>
<p>– Majd adok én neked mindjárt, – fogadkozott a főispán.</p>
<p>– Meg azt is izenik, hogy Bakócz Tamás uram, az esztergomi
biboros az utolsókat rugdossa, már csak ezért is otthon legyen
kegyelmed.</p>
<p>– Öregember az érsek, ugy sem segithetek rajta.</p>
<p>– De izennek még egyebet is, – üvöltött a fullajtár eltorzult
arccal. – Azt izenik, hogy Szulejman Piri basa elindult
Nándorfejérvár felé és fogadalmat tett, hogy nem nyugszik addig,
amig a várat el nem foglalja.</p>
<p>– Hát az meg a Tomori baja, – dörmögött a szalai főispán. – Én
nem mehetek most törököt apritani, amikor Magyarország királynéját
kell az országba kisérnem.</p>
<p>De a sajkákon lévő magyar urak, akik nagyon jól megértették volt
a legény szavait, hirtelen úgy elszomorodtak, mintha valamennyinek
elindult volna az orra vére.</p>
<p>No, ez a házasság is jól kezdődik. Nándorfejérvár, az ország
védő karja, veszedelemben… Senki se kérdezte, hogy miféle
vacsorával várják őket a bécsi Burgban, megkapták már a
magukét.</p>
<p>Mária ugyan nem értette, hogy miről beszélnek egymás között a
magyar urak, de ösztönösen megérezte, hogy valami olyan hiradás
érkezett, amely őt is közelebbről érdekelné, ha az urak érdemesnek
tartanák azt vele közölni. Alig várta, hogy partraszálljon és
találkozzon a humanistával, aki rendes szokása szerint valamely
nagy könyv búvárlatába volt elmerülve.</p>
<p>– A Burgban majd szeretnék beszélni Logus mesterrel!</p>
<p>– Parancsára, felség.</p>
<p>Miksa császár nem tartózkodott Bécsben, fontosabb <span class=
"pagenum"><a name="Page_56" id="Page_56">-56-</a></span> ügyei
voltak a birodalmában, mint a jövendőbeli magyar királyné fogadása.
„Furcsa ember a nagyapám, gondolta magában Mária, éppen akkor nem
találom meg, amikor legjobban szükségem volna rá.“ De a jól
berendezett császári várban fennakadás nélkül folyt a vendéglátás,
sőt már itt akadtak frájjok is, akik Mária szolgálatára lettek
volna, de Mária csak a humanistát várta a maga lakosztályában.</p>
<p>A délceg öregember a szokásos ceremóniával megjelent:</p>
<p>– Mi ütött már megint a magyarokba, hogy ismét sugni-bugni
kezdenek egymásközött, mintha megbánták volna, hogy idáig kisértek?
Ha nem kellek királynénak: most mondják meg, ne pedig
Magyarországon. Itt a nagyapám házában biztonságban vagyok előlük,
de nem tudom, mi történik, amikor átléptem velük a határt.</p>
<p>A humanista ama ragyogó mosolyával végighallgatta a Mária
szavait, amely mosolyon nem tudott változtatni semmi sem, mert
hiszen örökös könyvek el nem múló tartalmából volt merítve ez a
bölcs mosoly.</p>
<p>– Az olyan bizonyos, mint ahogy itt állok, hogy felségedből
Magyarország királynéja lesz, mert erre kötelezik a magyarokat azok
a különféle szerződések, amelyeket Miksa császárral kötöttek és
tanuképpen más királyokkal is aláírattak. Nem merik a magyarok
megszegni ezeket a szerződéseket, habár elég kiszámíthatatlan
emberek egyébként.</p>
<p>– Hát akkor mi bajuk van? – türelmetlenkedett Mária. –
Belenyugodtam abba, hogy az esküvőmet elhalasszák, mit tudom én
milyen okokból. A német császár unokája lenyelte ezt a gorombaságot
a mosdattan magyaroktól, mert szereti Lajos királyt.</p>
<p>A humanista megint csak mosolygott:</p>
<p>– Felségednek nem is kellene törődni azokkal a dolgokkal,
amelyek a magyarok begyét nyomják. Haldoklik Esztergomban egy vén
pap, aki még javaerejében <span class="pagenum"><a name="Page_57"
id="Page_57">-57-</a></span> volt: nagy hatalom volt
Magyarországon. Bizonyos Bakócz Tamásnak hívták és ravasz volt,
okos volt, furfangos volt, nagy ember az országban és a magyarok
most meg vannak ijedve, hogy mit csinálnak a tizenötesztendős
királlyal, ha ez a nagyon okos ember nem lesz a király mellett. Tud
károgni más varjú is, de nem úgy, mint ez az öreg varjú tudott.</p>
<p>– No, most már látom, Logus mester, hogy maga nem nagyon
szerette a bibornokot.</p>
<p>– Ő sem szerette azokat, akik Rómából jöttek Magyarországba.
Mindig attól félt, hogy valami olyan új műveltséget hoznak
magukkal, amelynek ő nem tudója. Pedig nem kellett neki félni, mert
erdődi Bakócz Tamás mindenütt megállta volna a maga helyét. De van
itt valami más dolog is, amely miatt a magyarok lehorgasztják a
fejüket, hogy nem ízlik nekik a bécsi udvar vacsorája, sem a
fáklyatánc, sem a zene. Annak a Nándorfejérvárnak a dolga bántja
őket.</p>
<p>– Hát nem marad a királynak több vára? Az én nagyapámnak
legalább száz vára van az országaiban.</p>
<p>A humanista csak mosolygott:</p>
<p>– A magyarokról megint csak azt mondhatom felségednek, hogy
furcsa emberek, akiket nem lehet hasonlítani semmiféle nációhoz.
Nemcsak az érinti őket fájdalmasan, hogy ha egy várukat elveszítik,
de egy tenyérnyi föld, amely elsikkad országukból, úgy kihozza őket
a sodrukból, hogy a falnak mennek a fejükkel. Nem akarják elhinni,
hogy azon a helyen, ahol a földjük feküdt: nem támad azért lyuk,
mert ott más király uralkodik. A vár is vár marad, akár török, akár
magyar ver tanyát benne, csak denevérek ne költözködjenek oda.</p>
<p>– Nán-dor-fe-jér-vár! – tagolta az idegen szót Mária, mintha meg
akarná azt tanulni, hogy élete végéig ne felejtse el.</p>
<p>– Nándorfejérvár! Latinul Nandor-Alba, – folytatta a humanista.
– A közhit azt tartja róla, hogy kulcsa Magyarországnak a végvidék
felől, mégis a magyarok <span class="pagenum"><a name="Page_58" id=
"Page_58">-58-</a></span> tunyaságból nem küldenek oda rendes
hadakat, hanem mindenféle csavargó népséggel védelmeztetik a várat,
a hadak mezítláb és páncél nélkül harcolnak, gyülevész társaság,
amely akkor menekül el az egyik várból a másikba, ha rossz fát tett
a tűzre, az élete nagy részét csavargással tölti a végvidéken, mig
utolsó állomására: Nándorfejérvárra megérkezik. Innen már aligha
megy tovább élve. Igaz, hogy bátran tud meghalni.</p>
<p>– Nem láthatnék egy ilyen vitézt? – rebbent fel Mária, akinek
kigyulladt az arca, amikor férfias virtusokról hallott.</p>
<p>– A nándorfejérvári vitézek nem járnak leánykérőbe, hanem úgy
martalóc-módra rabolják a nőket lóhátról. Az én véleményem szerint
nem nagy kár esik a világon, ha az egész várat felégetik e
sisera-haddal, mondá a humanista és megint csak megmutatkozott az
arcán az a bölcs mosolygás, amelyet a tartalmas könyvekből
merített.</p>
<p>Mária töprengve járt fel és alá szobájában:</p>
<p>– Nem ismerem ezeket az embereket és mégis sajnálom őket. Nem is
tudom, hogy mit érzek azóta, mióta ezt a különös magyar szót
megtanultam.</p>
<p>A humanista vidáman integetett:</p>
<p>– Nem kell olyan komolyan venni a dolgot, még ha
Nándorfejérvárral együtt elpusztul egész Magyarország is. A
magyarok legfeljebb visszamennek régi hazájukba, oda a Volga mellé,
ahol a mesemondásaik szerint egy másik Nagy Magyarország van,
amelyet a tatárok bejövetele előtt IV-ik Béla király kiküldöttei, a
szerzetesek, láttak is, bennejártak…</p>
<p>– Ázsiában legyek királyné? – kiáltott fel tréfás meglepetéssel
Mária.</p>
<p>– Mindegy az, hogy Ázsia vagy Magyarország! – felelte a
humanista.</p>
<p>Mária megjegyezte magában, hogy Logus mester mindennap másképpen
beszél, mint ez a reneszánszkorban szokás volt a művelt emberek
részéről, akik örömüket <span class="pagenum"><a name="Page_59" id=
"Page_59">-59-</a></span> lelték szellemük csillogtatásában. Egy
vérbeli humanista éppen olyan könnyen védelmezte meg Luther
Mártont, vagy Magyarországot, mint elítélhette. Minden kérdésnek
két oldala volt, – a legszebb cselekedeteket lehetett a
legotrombább színben feltüntetni.</p>
<p>Mária bucsúzott a humanistától, miután tudomására adta, hogy az
éjszaka imádkozni fog Lajos királyért és Magyarországért.</p>
<p class="center">*</p>
<p>Reggelre a császár gályái állottak elő a Dunán. Ezek kissé
másforma alkotmányok voltak, mint a linci sajkák, a félmeztelen
naszádosok helyett takaros hajósnép sürgött-forgott I. Miksa
gályáin, amelyek immár vitorlát is bontottak, hogy a Duna felett
kószáló szelet hatalmukba kerítsék.</p>
<p>Mária nem hozott magával mást ez utazására se, mint az
innsbrucki kolostor szolgálóleányát, holott a bécsi vár frájjai
nagyon ajánlkoztak, hogy elkisérik Máriát ama különös országba.</p>
<p>– Nem lehet, Lajos király bizonyára gondoskodott udvari
dámákról, – tért ki Mária az ajánlkozások elől.</p>
<p>– Szegény Lajos, – dörmögte a szalai főispán, – annak most a
végvárakon jár az esze, nem pedig a királyné frájjain.</p>
<p>A császár cifra gályái között volt egy magyar naszád is, amelyet
Lajos király Máriáért Bécsig előre küldött. A naszád két oldalán
tiz-tiz evezős foglalt helyet. Az árbócon a háromszínü zászló
lengett és a hajlított vitorla-rúd a naszád egyik végétől a másikig
ért. A hajó csigaalaku végénél hosszu rúddal állott a kormányos,
aki mindig a víz mélységét mérte és a hajó két végén cifra házikók
álltak az uraságok részére. A házikókon ablak-alaku rések,
amelyeken át a táj szépségeiben lehetett gyönyörködni. Mária,
természetesen, a magyar naszádon foglalt helyet és házikójából alig
várta a magyar határ megjelenését.</p>
<p>Az utasnak azonban van egy állandó kisérője, <span class=
"pagenum"><a name="Page_60" id="Page_60">-60-</a></span> amely elől
semmerre nem bújhat el. Ez a kisérő pedig az időjárás, amely nem
tesz kivételt se királynőkkel, se koldusokkal. Mire a kettős-hegyen
épült Hainburg várost elérték volna: kapja magát a felhő és
eltakarja a hegytetőn büszkélkedő kastélyt, el a hegy oldalán
futamodó bástyatornyokkal cifrázott falat, de még a várkapu
ásítását is eltakarta a sötétség. A hegyeknek csupán árnyékuk
látszott és a Dunán elindult a szélvihar és az esős zivatar.</p>
<p>Jó volt ekkor a magyar király huszevezős naszádja, még ha
egyébként nem is volt olyan cifra, mint a császár gályája. Mária
behúzódott a szolgálóleányával a hajófaron lévő házikóba és azt
próbálgatta kisütni, hogy ez az erőszakos szélvihar vajjon nem
Magyarország felől fúj-e?</p>
<p>Sárkány Ambrus, a szalai főispán a viharban is a megszokott
bazsarózsás arccal álldogált a hajó orránál a vízmélységet mérő
hajós mellett. A férfiak hozzá vannak szokva különb viharokhoz.</p>
<p>– Most érünk a magyar határra! – kiáltotta be a főispán a
királyné házikójába, mire Mária a szakadó esőben kijött a háztető
alól, mert vérében volt, hogyan kell királynőnek viselkedni.</p>
<p>A magyar határon mintha kettős-fejü nagybástya zárta volna el a
Dunát, amelyet a folyónak meg kellett kerülni. Sasoknak és
határvédő vitézeknek volt teremtve ez a kettős sziklafal, amelynek
gránitköpenyege redőzve omlott a Dunába. Alant, a sziklalábnál
fellobogózott vártorony emelkedett, amelynek egyik ablakából fehér
füstpöffenet reppent ki piros lánggal megvilágitottan, majd
hegyeket rázkódtató durranás hallatszott.</p>
<p>Huszonnégy ágyúlövés hangzott el a váracsból, bizonyára keményen
megizzadtak a dévényi vár katonái, amig a hegyről ideáig vontatták
az ágyúkat.</p>
<p>És a zivatar függönyén át álomkép gyanánt vonult el a
hegytetőkre öreg fatörzs gyökér-karmaival kapaszkodó dévényi vár
is. A hegy kopasz, hogy ellenfél el ne rejtőzhessen erdőjében. A
bástya szilárd, mint a <span class="pagenum"><a name="Page_61" id=
"Page_61">-61-</a></span> másvilág. A várkapitány pedig bizonyára
ugy unatkozik, mint azok a várkapitányok szoktak, akiknek nincsen
dolguk ellenséggel.</p>
<p>– Most már otthon vagyunk! – kiáltozott a hajó orráról a szalai
főispán és kitátotta a száját, hogy igyon a hazai esőből.</p>
<p>Ó, Magyarország, Szűz Mária országa! Szép voltál te minden
időkben azoknak a sziveknek, akik benned hittek. Akik mindig csak
azt mondták szemük végső lezárulásáig, hogy Magyarországon a
legjobb a viz, mert itt átváltozik még a felhő is, amely idegen
tájakról vándorol ide, itt megédesedik a forrás, a Duna, amely
abból az ősvilágból maradott itten, amikor a magyarok még Ázsiában
voltak. Ó, Magyarország, ahonnan a folyók nem szeretnek elmenni,
(az egy, hütelen Poprád kivételével) mert idegenben nem éreznék jól
magukat, – Tisza, Dráva, Száva, Hernád, Körös, Szamos, Zagyva,
Ipoly, Vág, Maros mind itt születik és itt is hal meg, mint jó
magyarokhoz illik… Ó, Magyarország, kinek könnyeitől még egy Tisza
folyót alkothatna a Teremtő: vajjon érezted-e szived dobbanásában
azt a sorsfordulatot, amely abban a percben történt életedben,
amikor Mária hajója a husz evezőssel átsiklott a magyar
határon?</p>
<p>Az eső muladozott, a felhő szakadozott, Sárkány Ambrus uram
megint csak bekopogtatott Mária házikójába.</p>
<p>– Mindjárt Presburchban leszünk. A magyarok ugyan Pozsonynak
mondják ezt a városukat, de a lakosság bizony csak olyan sült
német, mint Ausztriában.</p>
<p>A hegyek alatt valóban megmutatkozott egy soktornyu város. Mária
legelőször is a város tornyait számlálta meg. A számos bástyatorony
között három templomtorony mutatkozott, a hegyen pedig erős vár,
amely legszebb volt mindama várak között, amelyeket Mária életében
látott.</p>
<p>– Kié ez a vár? Kié? – kérdezte gyermekmódjára tapsolva
kezeivel. <span class="pagenum"><a name="Page_62" id=
"Page_62">-62-</a></span></p>
<p>– A magyar királyé, de benne Bornemissza uram a parancsnok, –
felelte a szalai főispán.</p>
<p>– Mért nem a király?</p>
<p>– Mert a királynak szebb vára van Budán.</p>
<p>– Én itt szeretnék lakni!</p>
<p>– Lesz még módjában, felség, – felelt a szalai főispán és bizony
nem gondolta ebben a percben, hogy milyen igazat mondott.</p>
<p>Mária alig várta, hogy a naszád kikössön, már indulni akart,
hogy a várost megnézze, amelyet nagyobbnak itélt Innsbrucknál és
Linznél.</p>
<p>De még valami ceremónián kellett átesni. A kikötőben hirnök
várta a hajót.</p>
<p>– Itt van Zápolya uram Trencsénből és hódolatát akarja bemutatni
a királynénak!</p>
<p>– Tyű, – kiáltott fel Sárkány Ambrus uram. – Ez már nagy dolog,
hogy a vicekirály beadja a derekát!</p>
<p>– Ki az a vicekirály? – fitymálódott Mária.</p>
<p>– Több vára van, mint a királynak.</p>
<p>– Jegyezze meg magának főispán uram, – szólott most Mária olyan
hangon, amilyent még nem hallottak tőle a magyarok – hogy én Európa
leggazdagabb családjából származom. Az én családomé Alsó- és
Felső-Ausztria, Stiria, Karintia, Görz, Krajna, Tirol, Trident és
Burgundia. Németalföld és Spanyolország gyarmataival, valamint a
Baleárok. Nápoly, Szicilia, Szardinia ugyancsak a miénk. Ez talán
együttvéve ér annyit, mint az erdélyi vajdaság.</p>
<p>– A Baleárok messzire vannak, de Zápolyának itt vannak a várai a
felső vidéken, egészen a lengyel határig. Hát csak legyünk vele
jóban.</p>
<p>A hajó kikötött és a parton leugrott lováról egy vitéz, aki ott
gyalogos katonái között várakozott. Szép szál ember volt,
huszonöt-harminc esztendő között. Sisakja alól kivillogott
medve-tekintete, kicsüngött bozontos, barna szakálla. Talpig
páncélban volt, de nem is aranyozott vagy ezüstözött páncélban,
csak olyanban, <span class="pagenum"><a name="Page_63" id=
"Page_63">-63-</a></span> amilyenben akkoriban a magyar nemesek
öltözködni szoktak.</p>
<p>Mária felé közeledve, kihuzta fejét a sisakból. Válligérő haj
övezte cigányosan barna arcát. Határozottan, szinte büvölettel
nézett a királynéra, mintha egyetlen tekintetével felejthetetlenné
akarná magát tenni. Valóban megjegyezni való külsejü férfiu volt,
bár semmi disz, pompa, feltünőség nem volt rajta, mintha csak a
katonai táborból jött volna.</p>
<p>– Magyarország leggazdagabb és legfösvényebb embere, még magától
is sajnálja a ruházkodást, – suttogta Sárkány Ambrus Mária háta
mögött.</p>
<p>Szapolyai uram (akit köznyelven Zápolyának hívtak, mintha ezzel
a tótosan hangzó névvel is éreztetni akarták volna vele, szláv
származását) Mária elé lépett és éppen csak annyira hajtotta meg a
fejét, amennyire egy fiatal férfi egy fiatal nőnek szokta. Miksa
császár unokája bosszusan az ajkába harapott. Ez volt az első
sérelem, amely Magyarországon érte. Dacos indulat ébredt fel benne,
hogy megbosszulja a tiszteletlenséget, amelyhez a ceremóniás bécsi
udvarban dehogy is volt hozzászokva.</p>
<p>Szapolyai latin nyelven üdvözölte a királynét:</p>
<p>– Kerestem magamnak az alkalmat, hogy legelsőnek üdvözölhessem a
magyarok jövendőbeli királynéját az ország területén, miután
tudomásom szerint az országtanács nem engedi meg a királynak, hogy
Budáról elmozduljon.</p>
<p>– Tudom, – felelt egykedvüséget szinlelve Mária. –
Nándorfejérvár bajban van, a királynak azon kell fáradoznia, hogy a
nevezetes végvárat, – Magyarország karját, megmentse Szulejman Piri
basa ostroma elől. Azt reméltem, hogy az erdélyi vajda, akinek
vitézségéről és hadai nagyszámáról már annyit hallottam nagyatyám
udvarában is: maga, az erdélyi vajda Nándorfejérvár védelmében
van.</p>
<p>Szapolyai sötét arca még sötétebb lett a királyné szavára, de
csakhamar enyhült ez a sötétség, hogy helyet <span class=
"pagenum"><a name="Page_64" id="Page_64">-64-</a></span> adjon
valamely enyhe, udvarlásos, rebegő mosolynak, amellyel a férfiak
azokat a nőket szokták nézni, akik első szempillantásra
megtetszenek nekik.</p>
<p>– Királyné, – szólt most enyelgő hangon az erdélyi vajda – ha
nem mondta volna meg senki, én most megmondom, hogy Tomori,
Nándorfejérvár védője olyan ember, hogy más vezért nem tür maga
mellett. Az erdélyi vajda pedig nem lehet közlegény Tomori
mellett.</p>
<p>– Inkább essen el Nándorfejérvár?</p>
<p>– Inkább essen el Nándorfejérvár!</p>
<p>A tisztelkedés alatt Szapolyai egy percre sem kapcsolta ki
szemét Mária királyné szeméből. Ismerni akarta első látásra ezt a
hölgyet, mint akár valami lovat, ágyut, vagy hadnagyot. Mária
változatlan arccal türte alattvalójának fürkészését. Mozdulatlanság
ült arcára, mint egy innsbrucki apácához illik, nem árult el többé
semmi földi indulatot az első harag után.</p>
<p>Szapolyai uramat a hajóhidig Sárkány Ambrus kisérte el.</p>
<p>– Becses kis portéka. Nem érdemli meg az Árnyék-király, –
dörmögte a vajda.</p>
<p>– De a Festett-király még kevésbbé! – morgott vissza a szalai
főispán, mivel Szapolyait a háta mögött „Festett-királynak“ is
csúfolták.</p>
<p>A parton ujabb vendég jelentkezett, aki tisztelkedni akart,
mielőtt a királyné Magyarország földjére tenné a lábát.</p>
<p>Bornemissza János uram, a király egyik nevelője és a pozsonyi
vár kapitánya simogatta lobogó nagy, fehér szakállát a parton. Régi
királyi butor volt az öreg, már Mátyás király korában is ifju
levente volt a budai udvarnál, a Jagellók átvették őt együtt a
palotával.</p>
<p>– Az erdélyi vajdát még csak respektáltam, – mondá az öreg
bosszankodva Sárkány Ambrusnak – mert nem akarok ujjat huzni ezzel
az emberrel, aki <span class="pagenum"><a name="Page_65" id=
"Page_65">-65-</a></span> minden gyalázatosságra képes. De most már
valóban a királyné elé kell jutnom, mert én hozom a király
üzenetét.</p>
<p>Sárkány főispán uram a fületövét vakargatta:</p>
<p>– Ebből baj lesz… A király megharagszik mindnyájunkra, ha
megtudja, hogy az ő követét, éppen az erdélyi vajda miatt
megváratták.</p>
<p>– Nem kell félni, – bizonykodott Bornemissza uram. – A királyt
ugy nevelték, hogy nem tud ártani egy légynek sem.</p>
<p>Mária nagy érdeklődéssel figyelte a hajóhidon közelgő, magyaros
diszruhába öltözött, kipödrött bajszu, kemény válltartásu és még
keményebb dereku öregembert. Valahogy ugy érezte, hogy ez a
bölcsen, nyugodalmasan közelgő férfiu az igazi, vérbeli képviselője
annak a nemzetnek, amelynek ezentul királynéja lesz. Ez a tempós,
akkurátos öreg ugy közelgett, mint valami ritka látomány, akit
álmában szokott látni az ember, akinek megjelenését ugy magyarázzák
az álomfejtők, hogy álombeli tanácsaikat meg kell hallgatni és meg
kell tartani, mert a jó sorsnak a választott emberei ők… Akik
mindig segedelmet hoznak magukkal.</p>
<p>A szalai főispán előrejött.</p>
<p>– Bornemisszát fogom bemutatni, akivel sok dolga lesz
felségednek, mert ő az első ember a budai várban. Még az időjárást
is ő szabja meg Budán, mint mondani szokták Magyarországon.</p>
<p>– No, majd a szemeközé nézünk az időcsinálónak, – gondolta
magában Mária. – Szivesen látom a várkapitány urat, bár nem tudom
még csak le sem ültetni ebben a házikóban.</p>
<p>– Ó, az öreg nem olyan ördögtől megszállott ember, mint az
erdélyi vajda, felséged előbbeni látogatója. Bornemissza János, bár
öregember, a világért sem ülne le királya vagy királynéja
jelenlétében, mert ő még Corvin Mátyás idejében tanulta az emberi
illedelmet. <span class="pagenum"><a name="Page_66" id=
"Page_66">-66-</a></span></p>
<p>Hát jött a hajóhidon a nagyszakállu öreg, mintha az
ötszázesztendős Magyarország közelegne vele hagyományaival és
legendáival, rátartiságával és sorstól szenvedett
megaláztatásaival, elszántságával és öreges aggodalmasságával: –
egy sok mindent látott öregember ballagott végig a hajóhidon, aki
éppen ugy el van készülve a jóra, mint a rosszra, nem igen
csodálkozik már semmin sem ebben az életben. De hiuság még volt
benne, mint a legtöbb öregemberben, mert a multidőt nagyobbra
tartotta a jelenidőnél. Igy tehát igen felderült az arca, amikor
Mária női ösztönösségénél fogva néhány lépéssel elébe ment a hajó
szurkos deszkáin óvatosan lépegető öregnek.</p>
<p>– Bornemissza bátyám, be örülök, hogy láthatom! – kiáltott fel a
jövendőbeli királyné, mintha egyetlen szavával végig az egész
életre megnyerni akarná magának a szívós öreget.</p>
<p>– Nem nagyon érdemlem meg én, felség, hogy valaki is örüljön
nekem, mert én már csak olyan vagyok, mint az őszi szél, amelynek
szárnyán a hópelyhek szoktak elindulni, – feleli nagycsendesen
Bornemissza.</p>
<p>– Én szeretem az őszt, mert a nagyapám nevelt fel.</p>
<p>– Minden tiszteletünk a leghatalmasabb Miksa császáré, de mi
régi magyarok azt szeretnénk, hogy felséged elfelejtené elmult
gyermekkorát, az idegen földön töltött éveket, minden
idegenszerüségeket és idegen emléket, amikor ennek a szegény
Magyarországnak a földjére teszi a lábát. A Jagellók immár jó
magyarok lettek. Azt reméljük a magyar nemzet nevében, hogy
felséged különb magyar asszony lesz minden magyar asszonynál, –
mondá az öregember olyan hangon, mintha a bibliából olvasna.</p>
<p>– Nem csalatkoznak bennem a magyarok, – válaszolta Mária.</p>
<p>(Honnan volt ebben a tizenhatesztendős leányban a leleményesség,
bátorság, önbizalom, amellyel mindenféle férfiuval a maga nyelvén
beszélni tudott? Talán <span class="pagenum"><a name="Page_67" id=
"Page_67">-67-</a></span> éppen azért volt benne annyi bátorság,
mint más nőkben nem szokás, mert az innsbrucki apácazárdában nem
volt alkalma megismerkedni se a férfiak erkölcseivel, se hibáival.
Felelt szíve szerint, igazsága szerint, mint az iskolai vizsgán
adják meg a feleletet, anélkül, hogy annak hatékonyságát előre
kiszámítaná magában a növendék.)</p>
<p>– Most pedig átadva II. Lajos, Magyarország és Csehország
királyának legkegyelmesebb üzenetét felséged számára, – folytatta
az öregember, hirtelen kihuzva magát, mintha nyársat nyelt volna az
ünnepélyességtől. – Király Őfelsége tárt karokkal és áhitatos
szívvel várja felségedet Budán. Jött volna ő maga is a királyné
elébe, de az ország ügyei ugy alakultak, hogy a király őfelségének
mulhatatlanul Budán kellett tartózkodni.</p>
<p>– Tudom. Nándorfejérvár!</p>
<p>– Igen, Nándorfejérvárt meg kell menteni, evégből a király
reggeltől reggelig leveleket ír a külországokba. Követségeket
meneszt és követségeket fogad. Nehéz dolog most Magyarországon
királynak lenni.</p>
<p>– Majd én megkönnyitem a helyzetét, mellette leszek
éjjel-nappal, amint Budára értem.</p>
<p>– Ámde ez sem lehetséges, amig felségedet Székesfehérvárott
magyar királynénak meg nem koronázták vala, mert törvényeinket
áthágni még a királynénak sem lehet. Felséged a fejérvári
koronázásig nem a budai királyi palotában lakik, hanem Budán egy
másik házban, amelyet Lajos király már meg is vásárolt felséged
számára a Keresztelő Szent János-utcában! – szólott Bornemissza
olyan határozott hangon, mintha ettől a naptól kezdve nem csak II.
Lajos királynak, de Máriának is nevelőapja volna.</p>
<p>– Hm, – mormogta Mária elgondolkozva. – És ki tiltja meg nekem,
hogy a budai királyi palotában lakhassam?</p>
<p>– A magyar törvények. A magyar Rendek. Az országgyülés, amelyet
a nemesség bármikor összehivathat <span class="pagenum"><a name=
"Page_68" id="Page_68">-68-</a></span> a Rákosmezejére. A magyar
országgyülés a legnagyobb hatalom a világon. Felette áll a
királynak.</p>
<p>Mária lesütötte a szemét, mert nem akarta, hogy feltámadó
érzelmeit valamiképpen észrevegye az öregember.</p>
<p>Bornemissza, miután befejezte hivatalos szavait, hirtelen
urambátyámos nyájaskodással folytatta:</p>
<p>– Most pedig van szerencsém meghívni felségedet arra az ebédre,
amelyet Fischer Mihály, a pozsonyi bíró rendez felséged
tiszteletére. Lesz tizenhárom font tehénhus, öt kappan, egy nyul,
sok alma, zsemlye és bor.</p>
<p>Mária megint lesütötte a szemét, mert nem akarta, hogy a hajózás
ideje alatt tartó éhezését Bornemissza észrevegye.</p>
<p>– A pozsonyi bírónak köszönjük a meghívást, valamikor tán meg is
szolgáljuk őkegyelmének a nyájasságát. Most még egy kérdést akarok
feltenni Bornemissza uram. Ér annyit a magyar forint, mint a rajnai
forint?</p>
<p>– Igen, – felelte a királyi követ. – A zsidóknak van a
számításukra nézve valamely külön táblázatuk. 2100 magyar forint,
amelyet felséged utazására költöttünk: 2625 rajnai forintot kaptunk
Fuggertől.</p>
<p>Ezután már valóban nem volt egyéb teendője Máriának, hogy
elfogadja a pozsonyi bíró ebédjét, aki, ime, fontokban és számokban
közölte vele előre, hogy mit főzetett ebédre. Máriának kedvenc
eledele volt a tehénhus tormával.</p>
<p class="center">*</p>
<p>A pozsonyi bíró ebédjén ott voltak mindazok, akik Máriát
Magyarországra kisérték: a három Brandenburgi, Logus Tamás és más
uraságok is, tehát a pedáns bíró által előre jegyzékbe foglalt
ételek és italok az utolsó cseppig elfogytak. Csodálkoztak is a
pozsonyi urak Mária étvágyán, – fontszámra fogyasztotta a
tehénhust. <span class="pagenum"><a name="Page_69" id=
"Page_69">-69-</a></span></p>
<p>– Még növőben van, azért van jóétvágya, – oldotta meg a kérdést
a bíró.</p>
<p>Az urak közül csak Sárkány Ambrus szalai főispán hiányzott, aki
előresietett nagyszarvasi kastélyába, ahol Mária az éjszakát volt
töltendő. Vacsoráról kellett gondoskodni.</p>
<p>A megállapodás az volt, hogy Mária lóháton utazik tovább, hogy a
Dunán kivül lásson egyebet is Magyarországból. A bőséges ebéd után
Mária nagyon örült, hogy nyeregbe ülhetett, mert a kolostorban is
mindig az elhizástól féltették, azért lovagoltatták elég sűrűn, ami
ugyan apácáknál nem szokásos. Lovaglásközben Mária módját ejtette,
hogy a humanista kerüljön melléje a maga szürkéjével.</p>
<p>– Beszéljen nekem valamit Logus mester ama Szapolyairól, aki ma
reggel a hajóra tolakodott.</p>
<p>– Nem igen kell annak tolakodni, mert mindenütt szivesen látják
őt ebben a koldus országban. A legnagyobb rabló, aki nem válogatós
a pénzszerzésben. Ott veszi el, ahol találja. Lopó, csaló,
hamispénzverő. De nagyon gazdag őkelme, tehát senki se mer vele
kikötni. Más országban régen kerékbetörték volna, – felelte
egykedvüen a humanista.</p>
<p>– A király, a primás?…</p>
<p>– A király gyermek, a primás haldoklik, felségednek kellene
rendet csinálni Szapolyaival is, ha érezne magában annyit erőt.
Különösen azóta lett nagy pártja Szapolyai uramnak a nemesség
között, amióta a lázadó pórokat karóba huzatta, Dózsa Györgyöt
tüzesvassal megkoronáztatta. Hitvány ember, király szeretne lenni,
pedig csak bocskorosnak született.</p>
<p>– Kemény katonának látszik…</p>
<p>– Az sokkal könnyebb dolog, mint a könyvekkel harcolni.
Magyarországon mindenki kemény katona, aki még nem merült el
teljesen a részegeskedésben, mint például nádorispán uram maga is,
aki reggeltől estig és estétől reggelig részeg. Sajnos, a
nemességnek nagy része követi nádorispán uram példáját, –
felségednek <span class="pagenum"><a name="Page_70" id=
"Page_70">-70-</a></span> fogalma sem lehet arról, mekkora
ivóedényekből hajtogatják magukba a bort az emberek
Magyarországon.</p>
<p>A három Brandenburgi, aki Mária mögött lovagolt: jól megjegyezte
magának a humanista szavait. Sohasem lehet tudni, hogy mikor van
szükség az ilyesmire.</p>
<p>De már ott is voltak a nagyszarvasi kastélynál, amely inkább
valamely megerősített várhoz hasonlított, a parasztok lázadása óta
ilyen volt minden urilak Magyarországon. Falak és tornyok és a
tornyokban idegennyelvü katonaság, amely nem értette az idevalósi
nyelvet.</p>
<p>– Halat főzettem vacsorára, – ujságolta Sárkány Ambrus uram –
mert a holnapi, pénteki napra való tekintetből bőségesen elláttak
hallal a halászaim. Szereti felséged a halat?</p>
<p>Mária kegyesen mosolygott a bazsarózsás arculatu uriemberre, a
kolostori életmód után valóban nagyszerüek voltak azok a változatos
ételek, amelyekkel Magyarországon traktálták. Jól esett ez a
különös vendégszeretet, amelyről addig fogalma sem lehetett…</p>
<p>Ó, Magyarország, amelyet valaha földi Kánaánnak mondanak:
számtalan hibádat, gyengeségedet, tévedésedet tudod felejteni
egyetlen mosolyoddal! Ó, Magyarország, mily drágalátos tudsz te
lenni, amikor nyájaskodva fogadod az idegent és néki házadat,
asztalodat, barátságodat felajánlod! Ó, Magyarország, van-e még
föld, ahol nagyobb szeretettel fogadnák a vendéget, mint a te
hajlékaidban, – van-e még ország, ahol szivesebben vennék elő
vendégük kedvéért az emberek mindazt, amit maguktól megvontak? Ó,
Magyarország, tudnak-e még másfelé is ugy lelkendezni, rajongani,
boldogoskodni, dédelgetni, simogatni ugy, mint benned, mikor
vendégszerető kedvedben vagy…</p>
<p>Mielőtt vacsorához ült volna a társaság, egy mezítlábas,
zarándokbotu és kardos szerzetes jelentkezett a várkastélyban.
Nyakig poros, bozontos volt, de a hangja harsogott: <span class=
"pagenum"><a name="Page_71" id="Page_71">-71-</a></span></p>
<p>– Én most Nándorfejérvár alá megyek. Felszólítok minden magyart,
hogy kövessen a veszélyben lévő Nándorfejérvár alá!</p>
<p>– Üsse kő Nándorfejérvárt, mikor olyan szépséges ifju királynéja
van a magyarnak, amilyen már régen nem volt, – felelt széles
jókedvében Sárkány uram. – Majd elvégzi ott nélkülünk is Tomori
uram. Ülj az asztal végére páter és vigyázz halaknak a
szálkáira.</p>
<p>Hiába ellenkezett a szerzetes, Sárkány uram lenyomta őt az
asztalhoz.</p>
<p>Hát azt meg kell adni, hogy remek vacsora volt. A halászlét a
Duna különböző halaiból már akkor is kitünően tudták főzni
Magyarországon. A márnák, sügérek, pontyok, kecsegék jóformán csak
arra szolgáltak, hogy a lének ízt adjanak, mert az igazi
halpecsenye abból a vizából tellett ki, amely a Fekete-tengerből
tévedt fel Komáromig és itt a halászok kifogták őkelmét.</p>
<p>Mária el volt ragadtatva a feketetengeri vizától, ilyent még nem
evett életében.</p>
<p>Csak a pap nyugtalankodott ott az asztalvégen:</p>
<p>– Hát senki se jön velem Nándorba? – fakgatta a szomszédait.</p>
<p>A házigazda végül egy nagy kupa bort állított elébe, azzal a
kikötéssel, hogy addig ne merje kinyitni a száját, amíg egy csepp
van az edényben. Mária ekkor látta színről-színre azokat a
borosedényeket, amelyekből Magyarországon isznak. Meg kell adni, a
hirek nem tulozták az edények nagyságát.</p>
<p>Mária kissé elbágyadt a hatalmas vacsorától, az egésznapi
utazástól, mintegy ködfátyolon át látta, hogy a bortól felhevült
urak a szarvasaggancsos ebédlőből kivetik a Nándorfejérvárra
toborzó zarándokot.</p>
<p>– Már ejtőzni se lehet nyugodtan! – mondta egy bosszus hang.</p>
<p>… Mária elgondolkozva vonult lakosztályába, darabideig nézegette
a magas ablakából a messzi Dunában <span class="pagenum"><a name=
"Page_72" id="Page_72">-72-</a></span> rengő csillagokat, (mintha
erre az éjszakára a földre szállott volna az égboltozat) aztán
hirtelen elszunnyadt a közeli csalitból hangzó fülemilekoncert
mellett. Álmában az anyját látta, ama Őrült Johannát, aki felemelt
kézzel tiltólag intett felé. Az álom kapujából akkor lépett vissza,
amikor a kastély eresze alatt ezernyi veréb megszólalt, mert bár
kőfalakkal, tornyokkal volt kerítve a kastély, tetőzete mégis csak
nádból volt. Kelet felé világosodott az ég és szél lengette meg a
fák szoknyáit. A messzi Dunáról hajótülök hangzott… Mária
megrezzent erre a tülökhangra, pedig még nem tudta, hogy ez a hajó
az, amely éppen érte jött.</p>
<p>De már délelőtt tisztelegtek az urak, amint mámorukból
kitisztulkodva, kipödörve, kimosakodva felvonultak Mária előtt.</p>
<p>– Felség, a király akarata értelmében a mai napon Komáromból
Esztergomba kell mennünk, ahol felséged özvegy Perényi Imréné
vendége leend. Dorottya nagyasszony már várja felségedet, – mondá
Sárkány uram és csak igen gyönge reggelivel, – amely tejből,
tojásból, vajból, mézből, friss gyümölcsből állott – merészelte
megkinálni Máriát, mert ebédre Dorottya asszonynál lesznek, ami nem
tréfa dolog. (Ettől az özvegyasszonytól mindenki félt az
országban.)</p>
<p>Máriának még csak ideje sem volt megnézni a cik-cak alakban
épült komáromi várat, amely a Dunára volt építve, amikor az
evezősök megint csak rákezdték a maguk monoton dalát és a naszád
repült Máriával és kiséretével.</p>
<p class="center">*</p>
<p>Az özvegy nádorispánné, akit az egész országban csak Dorottya
néven emlegettek: hatalmas asszonyság volt. Típusa ama régi magyar
nagyasszonyoknak, akik akkoriban teremtek Magyarországon, amikor a
férfiaknak a török elleni hadakozások miatt mind huzamosabb ideig
távol kellett lenni otthonuktól, így tehát az összes gondok az
asszonyok nyakába szakadtak. <span class="pagenum"><a name=
"Page_73" id="Page_73">-73-</a></span></p>
<p>Dorottyának nagy háza volt Esztergomban, a Perényi-palota messzi
vidékről magábafogadta a nemes kisasszonyokat, akik itt a
nagyasszony felügyele alatt hasznos nevelésben részesültek.
Fonytak, varrtak, himeztek, járatosságra tettek szert minden
házimunkába. Olyik kisasszony, még ha nem tartozott is szorosan az
atyafisághoz, évekig volt a nagyasszony vendége és a Perényi-házból
ment férjhez, miután megvarrta a staffirungját. Boldog lehetett az
a magyar férfi, aki a Perényiné kisasszonyai közül kaphatott
feleséget.</p>
<p>Most is huszonnégy kisasszony volt a háznál a Thurzó-,
Batthiány-, Enyingi Török-, Pekri-, Gyulai-, vingárti Horváth-,
Nádasdy-, Erdődy-, Amadé-, Révai-, Istvánffi-családokból, akik
éppen egy oltárterítő himzésével voltak elfoglalva, amelyet az
esztergomi főesperességnek szántak. Mária már látott ilyesmit az
innsbrucki kolostorban, azért egyszerre otthon érezte magát a
Perényi-házban. A leányok hetenkint felváltva vezették a
nagyasszony konyháját, Dorottyának tehát az volt az első szava,
miután házában a királynét kétoldalt megcsókolta az arcán, hogy
ezen a héten kik a konyhai sorosok. Pekri Kata és Batthiány Julia
jelentkeztek.</p>
<p>– Nem bánom, – mondta a nagyasszony – de vigyázzatok a
csörgőfánkra, mert hátrakötöm a sarkatokat. Ne hozzatok szégyent a
fejemre.</p>
<p>A nagyasszony végigvezette Máriát a házában, megmutatta neki a
mindennap frissen felsurolt, kőporral fehérített szobákat, a
mindenféle nőiruhákkal telirakott vasalt szekrényeket, a komótok
fiókjainak tartalmát az asztalnemüekkel, sőt még az ágy alatt
vonuló fiókokat is kihuzogatta, hogy dicsekedjen az
ágynemüjével.</p>
<p>– Egyszerüen élnek <i>Prinijné</i> házában, de van a vendégnek
hová lehajtani a fejét, van miben megtörölni a száját…</p>
<p>Ó, te régi boldog Magyarország, amikor a női ambiciók, álmok,
remények, boldogságok, mind megtalálták a helyüket a ház körül! Ki
láthatta már közülünk azokat a százesztendős ruhákat, amelyeket
kegyelettel <span class="pagenum"><a name="Page_74" id=
"Page_74">-74-</a></span> őriztek a női szekrényekben és
tartósságuknál fogva bármikor ujat lehetett belőlük varrni? Ki
láthatta, hogy milyenek voltak a régi padlások, ahová még a
kisértet sem merte betenni a lábát az ottani nagy rend miatt? És a
régi Magyarország dus kamráiba ki nyithatott be közülünk, amely
kamarák mindig ugy voltak felszerelve, mintha inséges esztendők
következnének? A baromfiudvarok gazdagságáról, a veteményeskertek
terjedelmességéről és változatosságáról, (ahol tán még a
madárijesztőnek is jódolga volt) a pince bőségéről és a vermek
kincseiről ma már csak régi könyvekben olvashatunk. Ó,
Magyarország, ha lelked telve volt sebesülésekkel és sötét
árnyakkal is: testedet mindig tudtad táplálni, hogy legalább az
éhség ördöge kiméljen meg az ezernyi ördög közül.</p>
<p>Mária most látott tőről való nagyasszonyt először életében és
ezért nem győzött eleget csodálkozni Perényiné fáradhatatlanságán,
gondoskodásán, erélyességén, amint szakadatlanul tett-vett a
házában. Bocsánatot kért a felséges vendégtől, hogy darabidőre
ottfelejti őt a kisasszonyok között, de bizony utána kell nézni a
konyhának, mert hiszen a leányok nem tudhatnak még mindent a konyha
müvészetéből. Persze, nem csak a konyhát járta be Perényiné, hanem
az egész házat, amely egy órára se nélkülözhette őt. Milyen üresség
marad egy ilyen asszony után, ha egyszer az Uristen elszólítani
találja!</p>
<p>A kisasszonyok egynémelyike tudott latinul, mert nem volt ez
abban az időben olyan nagy ritkaság. Ezen a nyelven beszélt
Mária:</p>
<p>– Irigylem tőletek a Dominátokat, bezzeg az innsbrucki
fejedelemasszonynak kisebb gondja is nagyobb volt annál, hogy engem
a háztartási dolgokban kioktasson. Mit fogok én csinálni Budán,
amikor majd nyakamba szakadnak a háztartás gondjai?</p>
<p>– Elmegyünk mi segíteni a magyar királynénak! – kiáltotta fel
Thurzó kisasszony és a többi előkelő <span class="pagenum"><a name=
"Page_75" id="Page_75">-75-</a></span> hölgy is nyomban
ajánlkozott, hogy elmegy Budára segíteni Mária háztartásában.</p>
<p>– Csak egy baj van, hogy én nem vagyok olyan gazdag, mint a
nádorné, akinek bizonyosan sok jó magyar forintot tesz ki a
jövedelme. Az én évi jövedelmem, amelyet nekem apósom, Ulászló,
biztosított, nem tesz ki többet huszonötezer magyar forintnál. És
ha meg van még valahol az a kétszázezer forint, amelyet a nagyapám
adott jegyajándékul. Hát ebből én nem tarthatnék el ilyen
háznépet.</p>
<p>Amint ez már fiatal leányoknál szokás, mert hiszen korban
valamennyien a tizenhatodik év körül mozogtak, lett erre nagy
fogadkozás, hogy nincs nekik semmi igényességük, megélnek ők
verébmorzsákon is, csak a királyné mellett maradhassanak.</p>
<p>Perényiné megérkezése vetett véget a jelenetnek.</p>
<p>– A király majd kijelöli a királyné udvarhölgyeit, mert ez az ő
dolga, ti pedig befejezitek az oltárterítőt, mert Oláh Miklós uram
már amugy is duzzog érte. Nem szeretek ujjathuzni a papokkal. A
királyné pedig nem panaszkodhatik az ő szegénységére, mert ugy
tudom, hogy már csak a kelengyéje is olyan, hogy azzal nem
vetekedhetik semmiféle magyar nőé. Brüsszeli csipke, brabanti
selyem, flandriai posztó… amilyent mi Magyarországon sohasem
látunk.</p>
<p>– A kelengyéshajóm elment előre Budára. Vajjon nem éri baj
utközben? – kérdezte Mária.</p>
<p>Perényiné önérzetesen felelt:</p>
<p>– Az ország ugyan nagyon szegény, de a királyné holmijára még se
váshatik senkinek a foga, ha csak annak a rabló Zápolyának nem, aki
előtt semmi sem szent.</p>
<p>Mária ezekből a szavakból megérthette, hogy ennél a háznál
Szapolyai uramat szidni szokás. Nem is hozakodott elő a pozsonyi
találkozással.</p>
<p class="center">*</p>
<p><span class="pagenum"><a name="Page_76" id=
"Page_76">-76-</a></span></p>
<p>Megint csak másnap reggel volt indulóban a naszád, amely Máriát
most már végleg Budára viendi, Sárkány uram nem volt barátja a
gyors utazásnak. Meg aztán nem is igen lehet olyan könnyen elmenni
egy ilyen kedves magyar uriházból. Perényiné örökös ellenség
volna.</p>
<p>Csókakalapos, csuklyás, láthatatlan arculatu evezősök vitték
most a naszádot, szélgyorsasággal lefelé a Dunán, török hadifoglyok
voltak ezek, akikkel Tomori uram kedveskedett Máriának. A pilisi
hegyek árnyalakjai borongtak a folyam zöld tükörében, messzire
visszhangzott a víz felett járkáló szél a sűrű erdőségekben, egy
erdővágásnál Mária őzikéket látott átalfutamodni és a Dunának olyan
kanyarodása támadt a hegyek lábánál, mintha örökre eltévesztette
volna utját az ősfolyam. A parton vizivár emelkedett, bástyáin
görögdinnye-fejü vitézek nézegették naphosszat a Dunát.</p>
<p>Sárkány uram tréfálkozó kedvében volt:</p>
<p>– Ha a magyarok megharagusznak a királyukra: idecsukják.</p>
<p>Mária a fogát szívta:</p>
<p>– Remélhetőleg, ez nem fog velünk megtörténni.</p>
<p>Ezután nem is nézegette Mária többé a tájat, behuzódott a
hajóházikóba és mélyen elgondolkozott azokon a dolgokon, amelyek
vele az utóbbi napokban történtek.</p>
<p>Tizenhétéves volt, sok csodálkoznivalót látott még az életen.
<span class="pagenum"><a name="Page_77" id=
"Page_77">-77-</a></span></p>
<div class="chapter">
<h2>MÁSODIK RÉSZ<br />
Lajos</h2>
</div>
<h3>I.<br />
<i>Mátyás király tróntermében</i></h3>
<p>– Felség, – jelentette alkonyodással Sárkány Ambrus – az unalmas
víziutazásnak vége felé járunk, felséged birtokához, Óbudához
közelgünk, kegyeskedjen megtekinteni a birtokát.</p>
<p>– Az apósom jóember volt! Bizonyára ő kisért volna el
utazásomban, ha életben volna, – felelt Mária, mire a pirosarcu
szalai főispán lekonyította a fejét, azt hitte magáról, hogy ő a
legjobb királyné kisérő.</p>
<p>Óbuda kerített város volt, bástyákkal, tornyokkal, kikötővel,
amelyben a királyi naszádok horgonyoztak. Elég gazdagnak látszott a
város, mert minden háznak volt tetője, alig jelentette egy-két
kormos kémény az itten szokásos tűzvészek emlékét.</p>
<p>– Na, végre látni fogom Lajost! – gondolta magában elmerengve
Mária, amint a naszád halkan közelgett a kikötő felé.</p>
<p>A parton valóban paripák és urak látszottak, akik a víz felé
siettek, amikor a naszádot megpillantották.</p>
<p>Sárkány uram a szeméhez emelte tenyerét:</p>
<p>– Ahá, itt vannak a király bizalmasai, Máté László, Batthyány
Ferenc, Rétházi Lukács.</p>
<p>– Hát a király? – kiáltotta szívdobogva Mária.</p>
<p>– Azt bizony nem látom semerre. <span class="pagenum"><a name=
"Page_78" id="Page_78">-78-</a></span></p>
<p>– Már megint nem jött értem, – csattant fel Mária.</p>
<p>– Türelem, felség, – esdekelt Sárkány uram. – Talán külföldi
követeket kell fogadni a palotában, vagy pedig uzsorásokkal kell
megbeszélni az ügyeket. Mit tudhassuk mi, hogy mennyi dolga van egy
királynak?</p>
<p>Takaros vitézek voltak a király követei, meglátszott rajtuk,
hogy mindig jótársaságban mozogtak, nem pedig a vad tábori életben.
Először Sárkány uram beszélt velük, amint a naszádról partra
ugrott, a hajósok pedig tolni kezdték a hidat, amelyen majd a
királyné a birtokára lép. A hidon Sárkány uram tért vissza:</p>
<p>– Ugy-e megmondtam, felség, hogy a királynak Fortunátus Imrével
van ügye? Az ezüstnemüeket ki kell váltani Bakócz Tamás uramtól, –
ha ugyan még életben van a primás.</p>
<p>– A kelengyéshajóm megérkezett-e? – kiáltott fel Mária, akinek
szívét egyszerre szörnyü aggodalom lepte meg a holmija miatt.
Hiszen, ha Budán az a divat, hogy az ezüstnemüeket zálogba teszik:
ugyanez megtörténhetik az ő kelengyéjével is.</p>
<p>Sárkány uram nem tudott felelni, de nem is volt már erre idő,
mert a várakozó magyar urak gyors léptekkel a hajóra siettek és
hódolatukat fejezték ki. Elragadtatásukon meglátszott, hogy
mindnyájan gyönyörünek látják Máriát.</p>
<p>A parton hintó állott, amelyen Mária helyet foglalt és
lovagjaitól kisérve elindult uj otthona, Buda felé. Hat tornyot
olvasott meg a városban, amelyeken kereszt is volt, a többi
tornyokon nem volt kereszt. Mutatkoztak emeletes házak, amelyek
különböző szeszélyek szerint hol hátat fordítottak egymásnak, hol
meg összeölelkeztek. Itt-ott bozontos fák voltak láthatók, amelyek
néhol ligetté sűrűsödtek. Az utcákon a rossz kövezet miatt nagyokat
ugrottak a hintó kerekei. Azonkivül meglehetős szemét is
mutatkozott az utcákon, amely itt-ott dombbá emelkedett, ahol a
házak sűrűbbek voltak. Mogorva katonák lökdösték be a kapukon a
lábujjhegyen <span class="pagenum"><a name="Page_79" id=
"Page_79">-79-</a></span> ágaskodó, kaftános és szakállas zsidókat.
A polgároknak gömbölyü hasuk volt, ami nagyon meglepőnek látszott
ebben a szegényes városban.</p>
<p>Mindenfelé gyaluforgács csüngött le a házereszekről, mintha
mindenütt kocsma volna. Dülöngőzött egy-két részegember is, aki
azonban a lovagok láttára a falhoz lapult, csak mikor már
jómesszire vonult el a menet: kurjantott valamit a maga érthetetlen
nyelvén.</p>
<p>De hát hol van a vár, vagy a ház, ahol Mária lakni fog, ahol
végre bezárhatja az ajtókat és élhet magának?</p>
<p>Egy hegynekmenő utcában, ahol valamivel tisztábbak voltak a
házak: nagy lökdösődés keletkezett az ácsorgó polgárok között,
integettek a kalapjaikkal, főleg egy kóbor kutyát akartak
elriasztani, amely rémülten futamodott az ut közepén. A
patkócsattogás most már nem csak a hintó mögött, de a hintó előtt
is hallatszott. Lovagcsapat közelgett. – A király! – kiáltotta egy
méla hang a hintó mögött. Mária azt hitte, hogy a szívverése is
megáll, együtt a kocsikerekekkel.</p>
<p>– Brandenburgi! – kiáltotta most egy csengő, de izgalomtól
némileg fátyolozott hang.</p>
<p>A hintó mögül előugrott az ötvenéves, megtermett, kemény férfi,
aki idáig szótlanul viselkedett a királyné kiséretében.
Brandenburgi György őrgróf volt, aki voltaképpen azért küldetett
Innsbruckba, hogy mindent lásson, amit Sárkány Ambrus uram se
látna. Az őrgróf egyetlen ugrással lepattant óriási lováról és a
király elé lépett.</p>
<p>– Minden rendben van a királyné őfelsége körül? – kérdezte most
Lajos remegő hangon, mint aki nem merészel az eseményekkel szemközt
nézni.</p>
<p>– A királyné a hintóban ül, – felelt Brandenburgi György.</p>
<p>Lajos tetőtől-talpig fénylő vértbe volt öltözve, csillagként
ragyogó sisak fedte a fejét, olyanformán volt öltözve, mintha az
imént elmulott lovagkorból tért volna vissza álomlátásként a szük
budai utcába. <span class="pagenum"><a name="Page_80" id=
"Page_80">-80-</a></span></p>
<p>Lajos a hintó felé léptette lovát és az ablakon át, meghajolván
derekával, benyujtotta vaskesztyüs kezét Máriának.</p>
<p>– Isten hozott országomba!</p>
<p>A király, bár bizonyosan készült ezekre a szavakra, alig
hallhatólag tudta azokat elmondani. Mig Mária mandula-szemével
ijedten nézett a vaskesztyüs kézre. Sohasem gondolta volna, hogy a
királynak ilyen erős, nagy keze van. Megilletődésében nem jött szó
ajkára, – pedig hányszor elgondolta volt, hogy mit fog a királynak
mondani, amikor majd először látja őt! Milyen szavakkal kéri meg,
hogy szeresse őt éppen ugy, amint ő szereti. Legyen ura,
parancsolója, királya, mint akár legutolsó alattvalójának: csak
szeresse, mert Lajoson kivül nincs senkije ezen a nagyvilágon… Ámde
a páncéltól zörgő, vaskesztyüs jelenés láttára nem jött szó ajkára.
Valami keserü csepp csuszott a gondolataiba gyermekkori emlékeiből,
amikor ugyanezt a Lajost, Ulászlót, Zsigmond lengyel királyt és
Miksa császárt aranyos brokátba, selyemharisnyában, hajadonfővel
látta a bécsi udvarnál. Hát most már mindig talpig vasban lesz a
király, hogyan fogja a vason keresztül a szívét megtalálni, – a
legnagyobb kincset, a magyar király szívét? – Ó, felséges középkor,
mily szép vagy te a történelem távlatából, de mily lemondás kellett
ahhoz, hogy benned az élet elviselhető legyen!</p>
<p>A király a hintó mellett lovagolt, amig az urak mind hátrább
takarodtak, csak Brandenburgi György ment a hintó előtt, még pedig
kivont karddal, hogy elriassza mindazokat, akik a hintó, vagy a
király közelébe akarnának férkőzni.</p>
<p>Mária lehunyta a szemét, – mintha megdermedt volna – nem mert
többé semmire se kiváncsi lenni az idegen városból, ahol ezentuli
életét eltöltendi.</p>
<p>– Nyissátok ki a kaput Magyarország királynéja előtt! – harsant
fel most Brandenburgi hangja, mintha valami rézdobot erősen
megvertek volna. <span class="pagenum"><a name="Page_81" id=
"Page_81">-81-</a></span></p>
<p>Mária láncok csikorgását, zárak nyikorgását, kapuk dörrenését
hallotta, majd hid búgott fel a kerekek alatt, mintha dörgésével
életre akarná gerjeszteni Máriát, de ő csak konokul lezárta a
szemét. Félt, hogy megint azt a páncélos, vasból való lovagot fogja
látni maga előtt, ha nézni bátorkodik.</p>
<p>– Mária, itthon vagyunk! – mondta most egy másvilágiasan meleg,
derült, rábeszélő, hárfai hang a Mária közelében, mikor a hintó
megállott és a királyné álomból serkenve felnyitotta a szemét.</p>
<p>Fáklyafényt látott maga körül, – vajjon meddig tartott ájulása?
A csipkézett falak mellett alabárdosok, fegyveresek; a kövezett
udvaron egy nagy kőkut, amelynek tetején bőgésreemelt fejü szarvas
állott. Majd egy folyosóajtó nyilott és különböző vadászkutyák
futamodtak elő, amelyek körülugrándozták a hintó mellett álló
királyt. A sokaság odakivül maradt a kapukon, a király lehetett
ember.</p>
<p>Mária most érezte azt a kezet vaskesztyü nélkül is. Simulékony,
alázatos, játékos kéz volt az, mikor a vas lekerült róla. A karja
alá sietett Máriának, amint a hintóból kisegitette.</p>
<p>– Itthon vagy, királyném!</p>
<p>– Végre… – zokogta el magát Máriánk, mintha évek óta keserü
életét mind ebben az egy szóban akarná kifejezni.</p>
<p>Most egy kapu felé fordult a király Máriával a karján, amely
kapu aranyozott volt, felette holló kifaragva ama Mátyás-gyürüvel
csőrében. Ez a kapu a palota belsejébe vezetett, márványlépcsőkkel,
amelyek olyan tágasak voltak, hogy csapatok vonulhattak volna fel
rajta, – ugyancsak Mátyás-hollókkal a lépcsőfordulóknál.
Vaskarikában szövétnek lobogott, aranyfény bujkált a homályban,
csak a levegő volt olyan, mintha már régen nem szellőztettek volna.
Hm, látszik, hogy nincs asszony a háznál.</p>
<p>Most megint egy aranyos és ölnyi magasságu ajtót <span class=
"pagenum"><a name="Page_82" id="Page_82">-82-</a></span> nyitott
fel a király. És amikor az ajtót megint betette: elmaradtak a
lépések a márványlépcsőkön, a kardok és a sarkantyuk nem zörögtek,
mintha csak idáig lett volna joguk kisérni a királyi párt.</p>
<p>A király és a királyné egyedül voltak egy beláthatatlan nagy
teremben, amelyet alig birt megvilágitani a két szövétnek. Aranyos
biborok, szikrázó cimerek, flandriai tapéták és aranyhollók
diszitették a falakat. A középen állott a királyi trónus, mint
valami oltár.</p>
<p>A király felment a trónusba, helyet foglalt a biborvánkoson és
igy szólt Máriához:</p>
<p>– Mondd meg nekem Mária, mily vágyakkal és eszmékkel jöttél
országomba?</p>
<p>Igazi humanista kérdés volt ez.</p>
<p>Mária oldalvást leült a trón lépcsőjére és darabideig
hallgatagon nézte a sisaknélküli királyt.</p>
<p>Tulajdonképpen csak most látta először erősen pelyhedző bajszát
és szakállát. Némely szálak tulnőttek a szakállból és azok
kigöndörödtek.</p>
<p>A bajusz lefelé csusszant a szilva-alaku ajak mellett. Hosszu,
egyenes, szinte férfias orra volt a tizenötesztendős királynak; az
ives, keskeny szemöldök alatt nagy, érzelmes, vizsla szempár. Haja
nyakánál kerekre volt nyirva és ezüstös fénnyel csillogott, mint a
korai dér szokott. A király termete jónövésünek látszott,
mozdulataiban volt valamely nőies gyengédség, mintegy korán elhalt
édesanyja emlékezetére… Tizenötéves volt a király, de többnek
látszott.</p>
<p>Mária a trón lépcsőin igy kezdte szavait:</p>
<p>– Engem ide küldtek, hogy segitsek neked az országod
kormányzásában, mert egymagadban nem birsz el sem a magyarokkal,
sem a csehekkel. Én majd mindig melletted leszek, mert ugy tudom,
hogy nincsen senkid, mióta atyád is meghalt. Az ölembe hajthatod a
fejed, amig én itt vagyok, nem lesz semmi bajod.</p>
<p>Mária tizenhatesztendős volt és ezen korkülönbségnél fogva
anyáskodva bánt Lajos királlyal. <span class="pagenum"><a name=
"Page_83" id="Page_83">-83-</a></span></p>
<p>– Hát tanultál te valahol uralkodni? – kérdezte a király
trónusából, ahol olyan poziturában ült, mintha valami külföldi
követséget fogadna.</p>
<p>– Nekem uralkodni nem kellett tanulni, mert velem született az,
miután minden rokonom király, császár, – felelt Mária. – Jól
ismerem a nagyapámat, Miksa császárt, hogyan szokott viselkedni,
amikor császárnak kell lennie, nem pedig nagyapának. Remegnek
előtte a legelőkelőbb urak, senki sem tud ugy uralkodni, mint ő.
Majd megtanitlak téged is a Miksa császár módszerére.</p>
<p>A király öregesen mosolygott trónusán, – mintha már ez a gyermek
is megtanult volna csalódni.</p>
<p>– A te nagyapádnak könnyü a dolga, mert neki nincs ügye
magyarokkal, akik fékezhetetlenek. Lásd, ebben a trónusban szoktam
ülni, amikor a pápai nunciust, a velencei követet, a császári
követet, vagy a lengyel király küldöttjét kihallgatom. Mind
tisztelnek és elismerik eszemet. Csak a magyarok akarják mindig,
hogy menjek közéjük a Rákosmezejére, amikor tanácskoznak.</p>
<p>– Azt nem fogjuk tenni ezután sem, – mondá most érceshangon
Mária, hogy a trónterem ajtajait őrző szárnyasangyalok, az
aranyozott bronzból való királyszobrok, a drágakövekkel kirakott
ablakredőnyök megrezzenni látszottak Mária hangjától, midőn először
csendült meg az a maga valóságában a palotában.</p>
<p>A kiskirály a trónus karjára fektette a jobbkönyökét, amikor
emigy folytatta:</p>
<p>– Az anyámat nem ismertem, de nagyon sokat hallottam róla. Ő
volt az, aki utoljára rendet tartott ebben a palotában, aki
mindennap kifényesitette a palotában lévő különböző trónusok
drágaköveit, pedig atyám bármit inkább szeretett, mint trónuson
ülni, mert igen egyszerü ember volt. Anyámnak nagy rábeszélésébe
került, hogy kiránduljon vele Esztergomba, vagy a dunai szigetekre.
Ő mindig csak itthon volt, mióta anyám <span class=
"pagenum"><a name="Page_84" id="Page_84">-84-</a></span>
kényelmessé tette neki a palotabeli életet, kikergetvén innen az
örökös koldusokat és kéregetőket. Az volna jó, ha megint Anna
királyné kora térne vissza a budai palotába.</p>
<p>– Én Mária vagyok, de én sem szeretem a koldusokat.</p>
<p>– Nem csoda, hogy anyám halála után még pókháló is akadt a
palotában, mert atyám nem törődött semmivel; hosszu szakállt
eresztett, mint egy erdei remete. Naphosszat nem lehetett a hangját
hallani; legfeljebb azt mondta: dobzse. És apránként mindent
elvittek a palotából, amit megmozditani lehetett.</p>
<p>– Ezentul majd jobban vigyázunk, – kiáltott fel Mária az előbbi
érces hangon, hogy Lajos király halovány arca csendesen
felpirosodott, mintha a Máriából kicsapodó láng megérintette volna
őt is. – Még holnap irok nagyatyámnak, a császárnak, hogy küldjön
Budára egy megbizható követet, akit szándékainkba, terveinkbe
beavathatunk. Azonkivül itt van Logus Tamás, a humanista is a
palotában, aki ugyancsak alkalmatos ember és nekem nagy hivem. Csak
arra kérlek, király, hogy ezentul senkit ne avass be bizalmadba,
csupán engem, mert ezzel könnyitesz mindkettőnknek a helyzetén.</p>
<p>Igy beszélgetett első este a két gyermek, amikor egy félórára
egyedül maradt a trónteremben. Fiatalok voltak, könnyen ment
közöttük a barátság megkötése, miután az első pillanattól fogva
rokonszenvesek voltak egymásnak. A barátságok éppen ugy pillanatok
alatt születnek, mint az ellenségeskedések.</p>
<p>Mária most felemelte két ragyogó tiszta szemét, mintha ebben a
pillanatban kezdené meg az uralkodást:</p>
<p>– Mondd, király, küldtél hadakat Nándorfejérvárra?</p>
<p>– Nem küldhettem, mert nincsenek hadaim. Követeket küldöttem
ellenben a császárhoz, Ferdinándhoz és a lengyel királyhoz.
Utóvégre nekik éppen ugy kell <span class="pagenum"><a name=
"Page_85" id="Page_85">-85-</a></span> vigyázni Magyarországra,
mint nekem. Megigérték ezt apámnak.</p>
<p>– Mindenki a magáéra vigyáz. Elhozattad a primástól a zálogba
tett ezüstöket? – folytatta Mária az uralkodást.</p>
<p>– Hát ezt már megint honnan tudod? – kiáltott fel Lajos király
bizonyos gyermekes szégyenkezéssel, mintha bizony olyan nagy
ritkaság lett volna a budai várban, hogy bizonyos dolgok darabidőre
zálogba mennek.</p>
<p>– Némely magyar urak, akikhez bizalommal vagy: nem olyan
titoktartók, mint hinnéd, – felelé Mária. – Mindenki tudja az
országban, hogy a királynak a holmijai zálogba szoktak vándorolni.
De ezentul majd ezen is segitünk.</p>
<p>Lajos felsóhajtott:</p>
<p>– Hogyan lehetne ezen segiteni, amikor nincs pénzünk? Nem ád már
pénzt se Fugger, se Fortunátus, se a pannonhalmi apát… Talán csak
az egy Szapolyai adna.</p>
<p>– Igen ám, de attól nem kérünk, – rebbent fel Mária. – Nem
kérhetjük olyan embernek a segitségét, aki az életünkre tör. Majd
kigondolok én valamit, hogy pénzhez jussunk. Utóvégre Miksa császár
unokája és magyar királyné vagyok, nem szorultam arra, hogy attól a
fanyüvő medvétől kölcsönözzek pénzt.</p>
<p>Mária minden feszély, elfogultság nélkül beszélt, mintha tudj’
Isten, mióta ismerné Lajos királyt…</p>
<p>– Sokat beszélgettem én veled álmaimban, Lajos. Óvtalak,
intettelek, féltettelek, mert mindig éreztem, hogy ellenségekkel
vagy körülvéve. Hányszor ugrottam fel az ágyból, hogy a
térdeplőzsámolyra siessek, amikor rossz álmok, lidércnyomások
gyötörtek miattad? Hányszor hivtam égi anyámat, Máriát, hogy vegyen
oltalmába tapasztalatlan ifjuságodban, boritson be mennyei
palástjával, hogy ellenségeid el ne találhassanak! Hányszor tártam
ki a két karom arra felé, amerre Magyarországot <span class=
"pagenum"><a name="Page_86" id="Page_86">-86-</a></span> véltem és
azt kérdeztem a fuvó szelektől, a jövőmenő felhőktől, hogy vajjon
nincs rám szüksége a magyar királynak, hogy otthágy tespedni a
kolostorban?</p>
<p>– Én is mindig sorsom jobbrafordulását vártam a te
megérkezésedtől, – felelt Lajos király és talán le is lépett volna
most trónusáról, ha a neveltetésénél fogva nem tudja vala, hogy a
királynak a trónját nem szabad elhagyni. – Én is álldogáltam az
ablaknál és a gondolataim elszálldostak hozzád, messzire, mert itt
nem tudtam volna másra gondolni, mint szomoruságra. Még nem voltam
tizennégyesztendős, amikor lerongyolódott a csizmám és a velencei
követeket trónusomon rongyos csizmában kellett fogadni, hogy majd
lesült az arcom a szégyentől. Akkor tudtam meg, hogy van rongyos
csizma is a világon. Csak te ne lássál rongyos csizmában soha,
Mária.</p>
<p>– Attól ne félj, királyom, amig engem látsz.</p>
<p>– Ebben a trónteremben, amely a nagy Hunyadi Mátyás emlékeivel
van telve, országainak cimereivel feldiszitve, gazdagságával
bélelve, hatalmától megvilágitva… ahol minden szög a falban, minden
biborszinü márványlap a földön, minden aranyajtókilincs a magyar
király dicsőségéről beszél: itt fogadtam rongyos csizmában a
velencei követeket.</p>
<p>Mária töprengve, megrendülve a szégyenérzettől kulcsolta össze a
kezét:</p>
<p>– Miért? Hát a magyar királynak nincsen jó csizmája sem.</p>
<p>– De van. Ám, nevelőim mondták, hogy a velenceieknek azt kell
látniok, hogy milyen szegény a magyar király.</p>
<p>Lajos király azért változtatta igy szavait, mert észrevette,
hogy mély csüggedés fogja el Máriát panaszaira. Ebben a
kupolateremben, ahol a trónus körül mindig csak meghajtott
derekakat és áhitatos arcokat lehet látni, mintha a szivek
felmagasztosultak volna, <span class="pagenum"><a name="Page_87"
id="Page_87">-87-</a></span> amikor a márványküszöböt átlépték:
ebben a teremben valóban furcsán hangzott a kiskirály panasz-szava,
– de hát a boldog fiatalkorral együtt jár, hogy panaszkodni
szoktunk annak, akit szeretünk… Lajos pedig az első pillanatra
megszerette Máriát. Megszerette méltóságáért, bátorságáért,
elszántságáért, amely erények, mint elérhetetlenségek tündökölnek
vala előtte.</p>
<p>A trónus lépcsőjén azonban még mindig meghajtott derékkal ült
Mária, mintha folyton az a rongyos csizma járna az eszében,
amelyben az ő jövendőbelije a rosszmáju velenceieket fogadta. Lajos
ugyanezért fiatalos hévvel vigasztalni igyekezett Máriát:</p>
<p>– Igérem neked, hogy nem sokáig fogsz ülni a trónus lépcsőjén,
hanem ide kerülsz mellém királynénak, mert már Székesfehérvárott
van a korona, amellyel megkoronáznak. Itt ülsz mellettem búban és
örömben, hogy tanácsaiddal, közbenjárásoddal megint olyan
dicsőségessé tedd a magyar király életét, mint amilyen a régi
királyok élete volt. És most menj, Mária, a kihallgatás véget
ért.</p>
<p>Mária szinte megbüvölten emelte fel a fejét, amikor a király
szájából ezeket a váratlan kijelentéseket hallotta. Egyik szavával
megteszi őt királynőjének, a másik szavával alattvalóságára
figyelmezteti őt, – az osztrák császár unokáját!</p>
<p>A király most a trónusból kezét nyujtotta, amit tulajdonképpen
nem merészelt volna megtenni, ha a trónteremben rajtuk kivül még
valaki tartózkodik.</p>
<p>– Meg kell tartanunk a ceremóniákat, Mária, – szólt most Lajos,
a régi meleg, hárfázó hangon. – Még nem vagyunk férj és feleség, a
kiséret az ajtó előtt leskelődik, mint már atyámra, Ulászlóra is
leskelődött. Holnap megint kihallgatásra rendellek.</p>
<p>Mária ámulatában egy szót sem válaszolt, hanem megindult ama
aranyos arkangyalok által őrzött szárnyasajtó felé, amelyen a
trónterembe jött. Lajos király a tenyerébe döntött állal nézett a
csodálatos nő után, <span class="pagenum"><a name="Page_88" id=
"Page_88">-88-</a></span> aki tüneményszerüleg lebegett végig a
biborszinü márványkockákon. Ó, be nehezére esett megmaradnia a
trónuson, hogy le ne pattanjon onnan és amugy páncélosan, kardosan
a hölgy lábai elé vesse magát, amint azt a szive diktálta volna! De
királynak kellett maradnia, mert nem lehessen tudni, hogy mely
kulcslyuknál figyelik őt kiváncsi szemek, mint gyermekkorában ezt
gyakorta látta, mikor gunyos kacagások hangzottak fel, amikor atyja
a trónteremben a pénzkölcsönzőkkel huzakodott.</p>
<p>A király az ajtó bezáródása után tovább a trónusán maradt, mert
tudta, hogy látogatója érkezik. Valóban rövid vártatva megjelent az
ajtóban egy széles, beretvált arc, amelyet kétoldalt ama
pofaszakállnak nevezett szőrzet boritott.</p>
<p>– Brandenburgi! – kiáltott fel látható örvendezéssel a király,
amint az öles, vállas férfiu hatalmas léptekkel feléje közelitett.
A trónus előtt a bársonyba, selyembe öltözött vitéz, mintegy
megszokásból térdet hajtott, de minden különösebb ceremónia nélkül
állott meg a király előtt. A király élénken, türelmetlenül
kérdezett, mintha már régen szomjuhozná a Brandenburgi
válaszát:</p>
<p>– Mondd el utazásodnak történetét, őrgróf. Képzelheted, hogy
szerfölött érdekel minden szavad.</p>
<p>– Az országtanács rendelkezésére Budára kisértem Innsbruckból
Mária főhercegnőt. A főhercegnő itt van és a megboldogult Anna
királyné lakosztályát rendeztük be számára.</p>
<p>– Tehát nem a Keresztelő Szent János-utcában kell neki laknia? –
kiáltott fel örvendezve a király.</p>
<p>A Brandenburgi könnyedén vállat vont:</p>
<p>– Miután Bakócz uram, a primás elköltözött ebből az
árnyékvilágból és nem adhat többé rendelkezéseket, azt hiszem,
eltekinthetünk ettől a csekélységtől. Felséged arája bizvást
lakhatik a budai palotában is.</p>
<p>– Nagyon helyes, mert az anyám mindig nagy <span class=
"pagenum"><a name="Page_89" id="Page_89">-89-</a></span> gondot
forditott a maga szobáinak a tisztaságára, – felelt a király. – Jól
cselekedtél, Brandenburgi. És most mondd, mi a teendő? Mert egy
fedél alatt sokáig nem élhetek a menyasszonyommal! Nem tudnám
megállani, hogy meg ne csókoljam, mint az a szentföldi lovag,
akiről nekem meséltél, aki örökös tisztaságban élt a
feleségével.</p>
<p>A Brandenburgi atyai elnézéssel mosolygott, – ő ötvenéves volt,
sok mindent látott már a világon, nem csodálkozott a király
szaván:</p>
<p>– Azt, hogy mi a teendő ezután, meg kell kérdezni valamelyik
jogtudóstól, akik örökké itt sántikálnak a palotában és minduntalan
olyan törvényeikre hivatkoznak, amelyeknek én soha hirét nem
hallottam. Ezeknek a jogtudósoknak, vagy talán a pápai nunciusnak
kell tudomással lenni arról, hogy mikor házasodhatik a király. Én
csak arról tehetek tanubizonyságot, hogy a király járatos a
fegyverforgatásban és minden különösebb erőfeszités nélkül döfi le
a vadkant a visegrádi erdőben.</p>
<p>A Brandenburgi egykedvüen beszélt, mint a világ fennállása óta
beszélnek a bajnokok, akik testi ügyességüknél fogva fölényben
érzik magukat mindenféle világi kérdésben.</p>
<p>Lajos azonban nevelőjének eszében is bizott, mert hiszen
megismerte őt erről az oldalról is.</p>
<p>– Az lehetetlenség, Brandenburgi, hogy te nem tudnád a jövőt,
hogy mit terveznek a magyarok, mert hiszen van elég ismeretséged
közöttük.</p>
<p>– Amennyiben, felséged, magyaroknak nevezi Stubitzsot,
Zettevirtzet és Krabatot, akikkel vivni szoktam.</p>
<p>– Krabat egy ördögien vadember, de hát vele is elbántunk a
minap, – nevetett a király, amikor valamely emlék jutott eszébe a
lovagjátékból. – De csak halljuk, hogy mit tudtál meg a magyarok
magatartásáról, amikor hirét vették, hogy a királyné Budára
érkezik? <span class="pagenum"><a name="Page_90" id=
"Page_90">-90-</a></span></p>
<p>A Brandenburgi látszólag nem szivesen beszélt a magyarokról,
hiszen őt Miksa császár küldé ide a kiskirály nevelőjének…</p>
<p>– A magyarok, a szokásos országgyülésüket akarják összehivni a
Rákosra, amely majd arról határoz, hogy a királynét
megkoronázhatják-e, hogy felséged, mikor házasodhatik, mert a
magyarok szerint felséged még nem nagykoru.</p>
<p>Még ha király is valaki, akkor is rosszul esik neki, ha azt
mondják róla, hogy kiskoru, Lajos pedig talpig férfinak érezte
magát.</p>
<p>– Az öreg csősz, Bornemissza, tán többet tudna erről a dologról,
– fejezte be mogorva szavait a Brandenburgi. – Én csak annyit
akarok felségednek jelenteni, hogy Mária főhercegnő szokatlan
erélyt, testi megbizhatóságot árult el az utazás alatt, ugy a
hajón, mint a lóháton. Nem kell szégyenkeznünk a királyné miatt sem
a vadászatokon, sem a lovagi játékokon. Felségedet sokan irigyelni
fogják a királynéért, – Szapolyai uram Pozsonyban már be is
mutatkozott.</p>
<p>– Szapolyai! Mindenütt utamban áll ez a Szapolyai! – kiáltott
fel Lajos. – Démonom.</p>
<p>A Brandenburgi nem is várta meg, amig a király bővebben
kifejezést ád Szapolyai ellen érzett indulatának, jól ismerte ő
azt.</p>
<p>– Csak azt akarom jelenteni felségednek, hogy a királyné
nyugodalma érdekében vacsorához a nagy földszinti ebédlőben
teritettünk és a vacsora körülbelül készen van. Ezt csak azért
mondom, mert az öreg Bornemisszát láttam az ajtó körül ólálkodni, –
hosszubeszédü ember.</p>
<p>A Brandenburgi térdethajtott a trónusnak és táncos, vitézi
léptekkel kikanyarodott a trónteremből.</p>
<p>A király lehajtotta a fejét, gondolatokba mélyedt arról a nőről,
aki hajón és lóháton tanuságot tett testi rátermettségéről.</p>
<p>– Felséged ugy él, mint Marci Hevesen, nem tudja, hogy mi
történik országában! – dörrent most <span class="pagenum"><a name=
"Page_91" id="Page_91">-91-</a></span> meg egy kongó hang a trónus
lépcsőinél, hogy Lajos király felriadva ábrándjából, szinte
kardjához kapott a goromba szó hallatára.</p>
<p>Bornemissza állott előtte.</p>
<p>– Csendesedj, urambátyám. Mondd el, hogy mi a kivánságod, jól
tudod, hogy mindig engedelmes tanitványod voltam.</p>
<p>A hang a trónus előtt tovább kongott, hogy a hangtól (vagy talán
a nyitott ablakokon beáramló esti széltől) meglobogtak a
szövétnekek, mintha kisértet suhant volna át a termen, amelyet csak
a lángok látnak. A régi királyok aranyozott bronz-szobrai
sáppadoztak, mert a Dunából kinyujtotta félszarvát a hold és
elküldé Budára a maga különös világosságát. Valahol bagoly huhukolt
a bástyák körül, vagy talán itt a trónteremben…</p>
<p>A nagy, molyos, bolyhos, őszszakállból tovább kongott a
hang:</p>
<p>– Pozsonyi utazásomból hazatérve: szemlét tarték a palotában,
amelynek rendjét még dicsőséges Mátyás királyunknak esküvel
fogadtam meg. Nem beszélve a rendetlenségekről, a dáridók
nyomairól, amelyekkel mindenütt találkoztam, mióta az esztergomi
primás halála valóság lett: egy földszinten eldugott szobában három
elbusult nándorfejérvári hirnökre akadék, akik már napok óta itt
vannak és nem tudnak felséged szine elé kerülni.</p>
<p>– Nándorfejérvár? Más dolgokkal is találkozhattál volna a
palotában, – felelt szórakozottan a király. – A nándorfejérvári
követek éjszaka az ágyból szoktak kihuzni.</p>
<p>– Ha ugyan van éjszakai nyugalom! – dörrent vissza a baljóslatu
hang. – Azt hallottam, hogy mostanában is rövidek az éjszakák
Budán… Azokat a követeket nem engedheti felséged üreskézzel vissza
Fejérvárra. Tenni kell valamit, mert elégedetlenség van a
végvárakban. Massaro, a velencei követ amugy is a legnagyobb
<span class="pagenum"><a name="Page_92" id=
"Page_92">-92-</a></span> hazugságokat költi rólunk. Azt, hogy
hatszor-hétszer ebédelünk naponta Budán.</p>
<p>Lajos ugy nézett maga elé, mintha nem is hallotta volna öreg
nevelője szavait.</p>
<p>– Tehát a nándorfejérvári követek, – szólt suttogó hangon,
mintha valami rémet látna maga előtt.</p>
<p>– A követek, – ismételte a konok öreg. – Mit szól a kalocsai
érsek, ha meghallja, hogy követei napokig hiába várakoztak
felségedre? Mit szól Tomori?</p>
<p>Tomori nevének emlitése valóban kellő hatással volt, mert a
király félig felemelkedett székében:</p>
<p>– Hivd nyomban a követeket… De megállj! Te öreg, bölcsember most
az egyszer mondd meg nekem, hogy mit feleljek a követeknek, amikor
a fejérvári veszedelemről fognak beszélni?</p>
<p>Bornemissza a szakállába markolt:</p>
<p>– A végváriaknak igazat kell mondani. Azt kell felelni, hogy
sereget gyüjt felséged… Sereget, pénzt, ágyut, szerzeteslovagokat,
akikre mindig lehet számitani a pogány elleni harcokban.</p>
<p>– Még eddig a pápa Őszentsége sem válaszolt segélykérő
levelemre.</p>
<p>Bornemissza megrázta a két kezével azt a nagy gubancos
szakállát:</p>
<p>– Én pedig azt mondom, hogy nem lehet az, hogy keresztény
fejedelmet itt Kelet felé cserbenhagyják a veszedelemben. Sőt a
világ összes keresztényeinek segitségére kell lenni, mint mentek
valaha a Szentföldre, mikor azt a pogány elárasztotta. A német
császár, a francia király, a spanyol király, a lengyel király,
Velence: nem nézhetik ölbetett kézzel, hogy a pogányság megrohanja
a keresztény Magyarországot, mert az időt erre alkalmatosnak
véli.</p>
<p>– Ó, bár dicső elődeimnek lett volna érkezésük arra, hogy
végérvényesen leszámoljanak a pogánysággal! – sóhajtott fel Lajos.
– De most már hadd jöjjenek ők maguk, akik két szemükkel látták a
veszedelmet. <span class="pagenum"><a name="Page_93" id=
"Page_93">-93-</a></span></p>
<p>Bornemisszának kedvére volt a megbizás. Gyorsan vette a lépést,
hogy a végváriakat a király elé állitsa.</p>
<p>Brandenburgi lépett elő az aranybrokátos, biboros ajtófüggöny
mögül, ahol eddig nyugodtan hallgatózott:</p>
<p>– Te hallgatóztál, őrgróf? – kiáltott fel Lajos.</p>
<p>– Igen, mert I. Miksa császár, a mi leghatalmasabb urunk és
pártfogónk kötelességemmé tette, hogy vigyázzak reád, felség. Én
eskümet, amelyet császáromnak tettem: végső lehelletemig megtartom.
A Brandenburgiak között még nem volt szószegő, – mondá a hatalmas
lovag.</p>
<p>– Te hallgatóztál, mint egy asszony? – csóválta még mindig a
fejét Lajos király és ifju arca valamely belső lángtól pirult. –
Mióta ismerlek, mióta atyám helyett atyám lettél: mindig a lovagi
erényekre tanitottál. Mondd, őrgróf, szabad egy lovagnak
hallgatózni, amikor királya magánakvaló kihallgatást tart?</p>
<p>– Szabad, – felelt nyomatékosan Brandenburgi – mikor a hü barát
azt látja, hogy királya élete veszedelemben forog.</p>
<p>– A végvár forog veszedelemben, nem a király élete! – felelt
Lajos.</p>
<p>A Brandenburgi azzal a tudatos, bölcs tekintettel hallgatta a
királyt, amely fölényességgel az öreg, tapasztalt emberek szokták
hallgatni a fiatalokat.</p>
<p>– A király nem tudja, hogy mi történik körülötte, de
Brandenburgi tudja, hogy mi történik a király körül. A királyt az
esküvője előtt Nándorfejérvárra akarják csalogatni, hogy ott
megmutassák őt ama mezitlábas rongyosoknak, akikből a végvári
vitézek rendszerint kitelnek. A király személyét tartják némelyek
szükségesnek ahhoz, hogy ezek a sehonnaiak, ezek az ágyutöltelékek
kedvet kapjanak a nyilt csatához is a suttyomban elkövetett, évek
óta üzött rablások, tolvajlások után. Azt akarják némelyek, hogy
maga a koronáskirály álljon oda a sarcoló, fosztogató végváriak
élére, hogy szembe merjenek szállani Piri basa janicsárjaival.
<span class="pagenum"><a name="Page_94" id=
"Page_94">-94-</a></span> Csak éppen erről van szó, nem pedig
egyébről. Most aztán meghallgathatja felséged a nándorfejérvári
követeket.</p>
<p>– De hát Tomori? – kiáltott fel a király.</p>
<p>– Ugy látszik a kalocsai érsek megunta a gondoskodást a
végvárakról, holott nagyobb birtokai vannak, mint a királynak. A
papzsák telhetetlen, szeretné megtakaritani a király révén a
végvárak ellátását, – felelt a Brandenburgi és jelentős tekintettel
bucsuzott a királytól.</p>
<p class="center">*</p>
<p>Hát a nándorfejérvári hirnökök valóban nem mutatkoztak olyan
külsőben, amely külső bizalomgerjesztő lehetne. Toprongyos,
elvadult vitézek voltak, akiken ugy lógott a kard, mintha nem is
volna közük a kardjukhoz. Ilyen vitézeket még a leszegényedett
Budán sem lehetett látni, – messzeföldről kellett nekik jönni, hogy
megmutassák a királynak, hogy milyen szegény a magyar katona, aki
az ország határaira ügyel fel a végvárakban.</p>
<p>Bornemissza haladt a rongyosok élén és ez látható örömet okozott
neki.</p>
<p>A királyon nagy felindulás vett erőt, mert hatékony kezdett
lenni a méreg, amely a Brandenburgi szavaiba volt rejtve.</p>
<p>– Ki küldött benneteket Budára, hozzám?</p>
<p>A sehonnaiak összenéztek, erre a kérdésre nem tudtak felelni,
mert valójában senki sem küldte őket. Csak ugy maguktól indultak el
szerencsét próbálni, miután Tomori amugy is mindenfelé küldött
segélykérő követeket.</p>
<p>– Tehát nem küldött benneteket senki, csak a magatok szakállára
vágtatok neki a világnak? Amit cselekedtetek: megsértése a végvári
rendnek, amiért sulyos büntetés jár. Tömlöcbe velük!</p>
<p>Ezután a király Bornemissza nagy ámulatára <span class=
"pagenum"><a name="Page_95" id="Page_95">-95-</a></span> elhagyta
trónusát és méltóságteljes léptekkel indult a szomszédszobába nyiló
angyalos ajtó felé. Bornemissza megvakarta a fejét:</p>
<p>– A király parancsolt. Börtönbe veletek.</p>
<h3>II.<br />
<i>A házasság a trón fényében és árnyában</i></h3>
<p>Másnap Máriát ismét kihallgatásra rendelte Lajos király, de most
nem a nagy trónterembe, ahol kihallgathatják beszélgetését, hanem
egy kisebb teremben, ahol ugyancsak királyi trónus volt. (Mátyás
óta több trónus is állott a budai palotában, amely trónusok mind
ékkövekkel voltak kirakva.)</p>
<p>– Hogyan töltötted a palotámban első napodat? – kérdezte a
király.</p>
<p>Mária megint csak a király lábához telepedett. Szelid
arckifejezés ült az arcán, mindenképpen meglátszott magaviseletén,
hogy engedelmes, példás feleség akar lenni.</p>
<p>– Megismerkedtem az udvari hölgyekkel, akiknek némelyike még
Anna királynétól maradt itt, mások pedig a testvéredet szolgálták,
felség, és most ajánlkoztak, hogy engemet fognak szolgálni.
Körülnéztem a lakosztályomban és mondhatom, hogy kedvemre van
minden. A nagy rezes szekrények, a vasalt ládák, amelyekben
kelengyémet elhelyeztük, valóban pompásan zárnak, még a mi
németalföldi kovácsaink sem tudnak ilyen zárakat késziteni.</p>
<p>– Tehát elsősorban a zárakat vetted szemügyre? – kérdezte
mosolyogva Lajos.</p>
<p>– Régi szokásom, hiszen szüleim halála óta jóformán egyebet sem
teszek, mint vándorolok. Egyik esztendőben Brüggében, a másik évben
Bécsben, majd megint Brüsszelben laktam. Minden kastélynak, minden
várnak meg van a maga története, amelyet nagyon szerettem
<span class="pagenum"><a name="Page_96" id=
"Page_96">-96-</a></span> hallgatni. Néha bizony véresek ezek a
történetek, amelyek éjszakának idején kisértettek. Ezért féltem és
bezárkóztam, – felelt gyermekes panasszal Mária, hogy Lajos megint
csak mosolygott ifju nőiességén.</p>
<p>– Ablakodból a palota kertjére láthatni. Ugy tudom, hogy az most
kissé el van hanyagolva.</p>
<p>Mária felrebbent:</p>
<p>– Ó, már ezen segitettem is. Még reggel irtam Németalföldre egy
ismerős kereskedőnek, aki majd a legszebb növényeket szállitja. A
németalföldiek, ha egyébhez sem értenek: kerteket tudnak
csinálni.</p>
<p>– Csak nagyon drágák ne legyenek azok a növények, mert
kincstárosunk, Bornemissza uram, fogához veri a garast, minden
kiadásra azt mondja, hogy felesleges! – mondta halkan Lajos, mintha
nem merészelt volna hangosan beszélni Bornemisszáról.</p>
<p>Tovább beszélgettek, mind bizalmasabban, ahogyan gyermekekhez
illik.</p>
<p>– Én nagyon keveset fogom elhagyni a palotát, mert itt minden
nagyon tetszik nekem, – szólott Mária. – Én otthonülő természetü
vagyok, szeretem magamat elfoglalni, még háziteendőkkel is. Mikor
néha elmegyek a szobámból és oda ujra visszatérek: ugy érzem,
mintha elveszitettem volna valamit. Egy jó percet, amely bizonyosan
meglátogatott volna, ha odahaza maradok. Tudod, felség, hogy én már
gyermekkorom óta megfigyeltem azt, hogy a butorok élnek
körülöttünk. Vannak rosszkedvü és vannak jókedvü butorok. Semmiféle
idegen táj mosolygása nem pótolhatja a házibutoraink mosolyát.</p>
<p>A király csendesen nevetett: neki még senki se dicsérte az
otthonát. Nem volt arra alkalom, hogy a király körülnézzen a maga
palotájában. Ha Budán volt, – gondok és bajok zaklatták. Igy felelt
Máriának:</p>
<p>– A „csibe-falókról“, ahogyan a németalföldieket nevezik:
hallottam én is, hogy mindenféle kincsekkel szerelik fel
otthonaikat, mert szeretnek otthon ülni. Van szibériai hermelinjük,
keleti borostyánuk, génuai <span class="pagenum"><a name="Page_97"
id="Page_97">-97-</a></span> bársonyuk és atlaszuk, indiai
drágakövük: minden, amiben otthon gyönyörködni lehet. Ez pedig
azért van, mert nincsenek kirándulóhegyeik, erdőségeik, ahol a
természet mutogatja a maga végtelen kincseit. Én a legszebb indiai
drágakövekért sem adnám oda például a visegrádi erdőmet.</p>
<p>A király elhallgatott és Máriát nézte, aki ajkához illesztett
kézzel figyelt rá, mintha minden szavát örökre emlékezetébe akarta
volna vésni.</p>
<p>– A budai hegyek bővelkednek vadban. Vén agancsosok jönnek le a
Mátrából, amelyeket akár holnap is megtekinhetünk, mert most van
itt az ideje a szarvasbőgésnek. Én már elejtettem egy huszonnégyes
aggancsost is.</p>
<p>– Imádom a vadászatot, – felelt áhitatosan Mária – de eddig nem
gyönyörködhettem a vadászatban másképpen, mint zárt vadaskertekben,
ahová a legények beterelik a vadakat és mi kocsink tetejéről
néztük, hogyan bánnak el a megvadult disznókkal, a menekedő
szarvasokkal. Olyanforma az ilyen vadászat, mint mikor a szeliditő
megy be az állatseregletbe. Csak sok vért látni, amely emberből és
állatból egyformán folyik. Nagyatyámnak, a császárnak voltak ilyen
vadaskertjei Bécsujhelyen és Linzben.</p>
<p>– Mi, magyarok és lengyelek másképpen vadászunk, – mondá most
Lajos király nem minden büszkeség nélkül. – Mi kimegyünk az
őserdőkbe, ahol még nem kopogott favágó fejszéje és megkeressük a
vadat a maga buvóhelyén. Felriasztjuk és szembeszállunk vele.
Üldözőbe vesszük, ha menekülni próbálna ijjaink, dárdáink, tőreink
elől. Arravalók kutyáink és lovaink, hogy beérjük a leggyorsabban
futó vadat.</p>
<p>– Vadászni! – sóhajtott fel Mária és Lajos nagy örömmel
tapasztalta, hogyan derül fel mindinkább Mária arca, amidőn a
zordon vadászatokról beszél:</p>
<p>– Az aggancsos csak a kutyákkal mer szembeszállni, a bika néha
kiforditja a kutya belét, de az embertől menekül, ugyanezért igy
szarvasbőgés idején <span class="pagenum"><a name="Page_98" id=
"Page_98">-98-</a></span> a vadászaim jóelőre kilesik, hol szokott
megfordulni a szarvasbika. Hol tartózkodik teheneivel, amelyekkel
most üli nászát, ahol legsürübb az erdő, hol birkózik meg
féltékenységében az ellenfelével, a másik bikával, amelyet bőgés
idejére el kell verni a csordától, hogy békesség legyen… Hol iszik
hajnalonként friss forrásvizet, mert a szarvasnak ez az éltetője, a
szépitője. Nos, egy ilyen erdei forrásnál akadtam rá az én
huszonnégyaggancsosomra, amelyet sikerült nyillövéssel
leteritettem.</p>
<p>– Be szerettem volna ott lenni, – epedett a trón lépcsőjén
Mária.</p>
<p>– Ezentul minden vadászatomban elkisérendesz, Mária, – felelt
kegyesen a király. – Vadászatot pedig elég gyakran tartunk, mert
Brandenburgi utálja a városi életet az irigy főurakkal és a
szájbanéző polgárokkal. Ő, és vele én is legszivesebben vadászunk,
mikor már összegyülnek a bajok Budán, sem az uzsorások, sem a
nyakgató követek nem találnak utánunk például a hegyek közé rejtett
Zsámbékra, sem Visegrádra, ahol a vaddisznókkal szoktunk
megküzdeni. Ha neked fogalmad volna, Mária, hogy milyen nagyszerüen
lehet enni, inni a vadászat fáradalmai után, sohase tennél mást
életedben, mint mindig vadásznál.</p>
<p>– Azt fogom tenni veled együtt, – fogadkozott Mária.</p>
<p>A király merengett:</p>
<p>– Majd elviszlek Diósgyőrbe, amely ugyancsak a hozományodhoz
tartozik. Van ott egy torony, ahonnan olyan messzire elláthatni a
hegyek közé, hogy az embernek kedve volna elrepülni a toronyból.
Elviszlek Csepel-szigetére, ahol megmutatom neked a sólymaimat.
Nincsen olyan sólymásza még a lengyel királynak sem, mint az én
Krispérem. Csak a kezét emeli fel és a sólyom a legmagasabb
felhőből is a vállára száll. Itt vannak madarászaim, akik ugyancsak
mind derék legények, seregéllyel, harissal, fogollyal, fürjjel,
vadtyukkal, fajddal, fácánnal ők látják el a királyi konyhát.
<span class="pagenum"><a name="Page_99" id=
"Page_99">-99-</a></span> Most, amint muladozóban van a nyár és a
főur és paraszt behordta a maga termését a földekről: munkába
állanak madarászaim a kihizott szárnyasokra. Nagy hálókat
feszitenek ki és kerepelővel felriasztják a mezők, erdők madarait,
amelyek megakadnak a hálóban. Majd meglátod, Mária, milyen helyes
dolog a madarászat.</p>
<p>– A kedvedért madarászni is megtanulok, holott idáig nagyatyám
asztalánál nem láttam másképpen a madárpecsenyét, mint aranyozott
lábakkal…</p>
<p>– Ó, nálunk nem kell külön bearanyozni a madarak lábait, –
dicsekedett Lajos király. – Különösen azokét a madarakét nem,
amelyeket az erdélyi vajda szokott hébekorban küldeni az Aranyos
folyó mellől.</p>
<p>– Az erdélyi vajda? Szapolyai? – kérdezte hirtelen Mária. – Ő
szokott neked, felség, ajándékot küldeni, habár egyébként az
életedre tör?</p>
<p>Lajos elkomorodott és sóhajtott:</p>
<p>– Tudom, hogy utjában vagyok. Azért jöttem erre a világra, hogy
ő ne lehessen magyar király. Isten akarta igy, hogy Jankónak félre
kellett állni. A Jagellók cimerében van egy karmait nyitó oroszlán,
egy arany vadkacsa, két csillag a félholddal és sárkány. Ezek még
nem éltek annyit, hogy Zápolya a maga cimerével felcserélhesse
őket. Ámde ne beszéljünk szomoru dolgokról, ostáblázzunk, Mária.
Ott van a játékszekrény az asztalkán.</p>
<p>Mária felugrott a trón lépcsőjéről, olyan igyekezettel, mintha
jóvátenni akarná azon hibáját, hogy a királynak rosszkedvet
szerzett.</p>
<p>Az ostáblaszekrényke arannyal kivert ébenfából készült és öt
szines mellkép volt rajta, amely mind Lajos királyt ábrázolta:
különböző korban. A gyermekkorától kezdve mostani koráig. Alant, a
középső kép alatt az aranygyapjas-rend jelvénye függött.</p>
<p>– Tudod-e, ki küldte nekem ezt a játékot? Senki más, mint
nagyrabecsült rokonom, Ferenc, a francia király. Igaz, hogy most
jobban tenné, ha pénzt és sereget küldene Nándorfehérvár védelmére.
<span class="pagenum"><a name="Page_100" id=
"Page_100">-100-</a></span></p>
<p>– Mi történt a nándorfehérvári követekkel? – kérdezte
látszólagos szórakozottsággal Mária, miközben az ostábla köveit
kirakta a trón lépcsőjére.</p>
<p>– Mit tehettem velük? Aranyat, katonát, igéretet nem küldhettem
velük Tomorinak, hát bezárattam őket. A börtönben legalább
hallgatnak, nem zavarják ostoba, otromba panaszaikkal udvarom
népét. Az ilyen messziről jött emberek szeretnek nagyokat mondani,
hogy megérdemeljék a vendéglátást. Nem ez a te véleményed is
Mária?</p>
<p>Most volt az első eset, hogy Lajos király Mária véleményét
nyiltan kérdezte. Mária tehát ügyelt szavaira… Nő volt és egy
esztendővel idősebb Lajosnál…</p>
<p>– Felség, a követek jóhelyen vannak a börtönben, de a
nándorfejérváriakon segiteni kell. Pénzt fogunk veretni, felség,
hogy pénzt küldhessünk Tomorinak sereg helyett.</p>
<p>A király az ostábla köveit rakosgatta:</p>
<p>– Ó, Mária, te nem tudod, hogy mit jelent Magyarországon a pénz!
Egy gazdag országból jöttél ide, ahol a császárnak van legtöbb
pénze, de itt viszont a király lát legkevesebbet azokból az
aranytallérokból és ezüstgarasokból, amelyek az ő arcképével vannak
diszitve. Van nekem olyan aranyom is, amelyen lóháton ülök, de
ebből aztán igazán nem láttam még mutatóban sem. Az ezüstgarasok
vetődnek ide, hogy darabig csörgedezzenek, amig valaki el nem viszi
őket.</p>
<p>Mária elhatározottan felelt:</p>
<p>– Majd uj pénzt fogunk veretni, amelyre mindketten ráüttetjük az
arcképünket, mint az apám és anyám tették Németalföldön. Ha
elfogyott az apám pénze, az anyámnak mindig maradt az ő
tallérjaiból. Meglátod, felség, a királynénak mindig lesz a maga
pénzéből.</p>
<p>A király mosolyogva hallgatta Mária ábrándjait, jobban ismeré az
életet már ebben a korában is, mintsem hiu reményekben bizakodott
volna. <span class="pagenum"><a name="Page_101" id=
"Page_101">-101-</a></span></p>
<p>– Van egy lótenyésztőtelepem Féltoronyban, ahol az udvar lovait
nevelik, majd zálogba teszem ezt, hogy pénzhez jussak.</p>
<p>– Csak a lovakat ne, felség. Inkább majd körülnézek, hogy mi
nélkülözhető a kelengyémből, – kiáltott fel őszinte ijedelemmel
Mária. – Ló nélkül én nem tudnék meglenni, mert az egészségem
megkivánja, hogy mindennap lovagoljak. Csak akkor érzem az életem
pezsgését, a lelkem bátorságát, a szivem elszántságát, amikor lovam
a széllel versenyt fut és ereimben lobogni kezd a vér, mintha az
égbe repülnék. Nem, felség, a lovakat nem adjuk zálogba sem a
zsidóknak, sem a pannonhalmi főapátnak.</p>
<p>– Hát valóban szeretsz lovagolni? – örvendezett a király, mintha
valami nagyon kedves meglepetést hallott volna.</p>
<p>– Inkább a kelengyémet teszem zálogba, mint a lovakat, – felelt
Mária. – Igaz, hogy a kelengyémre itt nagy szükség van, mert nagyon
sok mindent kell pótolni Anna királyné halála óta, ami boldogult
anyósom életében bizonyosan meg volt. Igy nagy hiányosságot veszek
észre az asztalnemüekben, különösen az asztal ezüst
felszerelésében. De nem baj, majd mindent kipótolok, hisz hoztam
magammal bőven mindenből.</p>
<p>Az ostáblajátéknak vége lőn, megint csak Lajos nyert, mint
hajdanában a bécsi udvarnál, amikor Miksa császárral és Zsigmond
lengyel királlyal az eljegyzése napján ostáblázott. Igen ügyes volt
ebben a játékban, hála velencei nevelőinek, akik korán
megtanitották a játék furfangjaira.</p>
<p>A köveket beleseperte a szekrénykébe és hosszadalmasan nézett a
lábai előtt ülő Máriára:</p>
<p>– Tehát, te valóban azért jöttél ide, hogy velem a gondokat
megosszad? Te akarsz pénzt szerezni a királynak?</p>
<p>– Még pedig nem olyan kamatra, mint Fugger, vagy Fortunátus, ha
jól hallottam a helybeli uzsorások neveit. <span class=
"pagenum"><a name="Page_102" id="Page_102">-102-</a></span></p>
<p>– Ó, te máris mindent tudsz… Mária, a kihallgatásnak mára vége
van. Holnap ismét elvárlak ebben az órában, amikor alkonyodik és
már békében hagynak urak, papok és zsidók.</p>
<p>Mária megint csak csodálkozva emelte a két szemét Lajos
királyra. Hát ez igy lesz most már mindig, hogy a király akkor
szünteti meg a vele való beszélgetést, amikor akarja? Őt, Miksa
császár unokáját: akkor lehet kiküldeni a trónteremből, amikor a
királynak szeszélye ezt igy akarja? Ámde nem hiában részesült
humanisták és apácák nevelésében, hogy meg ne tudott volna alkudni
a sors változataival. Majd elhivatja magához Logus Tamást, a
humanistát, akitől megtudja, miért akar Lajos király a nap bizonyos
órájában magára maradni.</p>
<p>Azt pedig Logus Tamáson kivül is bárkitől megtudhatta volna az
udvarnál. A király alkonyattal szokta venni ama langyos fürdőit,
amelyekhez a vizet a budai forrásokból szállitották fel a hordós
kocsik. A király minden alkonnyal ezeknek a kocsiknak zörgésére
figyelt a várudvaron és még a hatalmas Velence követének is abba
kellett hagyni a mondókáját, amikor a király fürdéshez készülődött.
Honnan örökölte Lajos király ezt a fürdési szenvedélyét? Atyja,
Ulászló még arcára is ritkán vett vizet, mert nem szerette a
felesleges testimozgásokat. Lajos fürdőmestere ugyancsak
Brandenburgi volt, aki idős lovag létére igen jól kitanulta az élet
örömeit.</p>
<p>– De nem elég magában a fürdés, hogy testünket felüditsük, –
mondogatta a Brandenburgi – hanem fürdésközben enni is kell, hogy a
forrásvizek által kiszivott erőket helyrepótolhassuk.</p>
<p>Ugyanezért, amikor Lajos király elindult ama biborszinü
márványból épült kád felé, amely még Mátyás király idejében került
a budai palotába: a konyhában is megszólalt a harang, amely a
konyhamestert figyelmeztette, hogy a király szokásos étkezési ideje
elkövetkezett. A konyhamester kardosan és ércből font kanálnyéllel
megjelent a király fürdőszobájában: <span class="pagenum"><a name=
"Page_103" id="Page_103">-103-</a></span></p>
<p>– Felség, felolvasom mai étkezésünk rendjét, hogy az ezután
következőket megállapithassuk, – kezdte a konyhamester azzal a
szapora beszéddel, amellyel a világ fennállása óta a szakácsok
beszélnek. – Első reggelije volt felségednek: töltött vadkanfő,
amelyet angliai módszer szerint készitettünk, a Kendali grófok
szakácsának irásban megküldött receptje szerint. Észrevételem
szerint, felséged, már unja a töltött vadkanfőt és ezután más
reggelivel szolgálok.</p>
<p>– Meglátom, meddig terjednek képességeid, – felelt Lajos király
a fürdőmedencéből.</p>
<p>– Második reggelije volt, felségednek, az az ökörcimer, amelyet
mindennap elhoznak a budai mészárosok, amely ökörcimerből, miután
azt kellően megfőztük: felséged sajátkezüleg szokott vágni magának
és asztaltársainak.</p>
<p>– Ezt nem fogom ezentul sem elmulasztani, mert ennek az ételnek
a tápláló hatásáról megvagyok győződve.</p>
<p>– Ebédje, felségednek, ama harcsa volt, amelyet óbudai
halászaink mérföldnyire huzódó hajsza után csak ugy tudtak kihuzni
hálójukkal a Dunából, hogy egy bátor halász versenyt uszott a
harcsával és fakalapáccsal addig verte a fejét, amig a hal megadta
magát sorsának.</p>
<p>– A hal kövérebb is lehetett volna, – felelt a király.</p>
<p>– Pedig a legfelségesebb V. Károly római császár
főszakácsmesterének a receptje szerint készitettük, finom
süteménymorzsával és tiszta vajjal kirántva, a rántásba csak éppen
annyi zöldséget tördelve, hogy valami mezei illata legyen a halnak
ama partokról, amelyek mellett életében eluszott. Burgio, pápai
nuncius ur, aki ebédután aludni szokott: tudomásom szerint igen
könnyü álmot szerzett ettől a haltól. Massaro ur, a velencei követ,
akinek legbensőbb inasát ugyancsak van szerencsém ismerhetni:
nagyon meg volt elégedve a <span class="pagenum"><a name="Page_104"
id="Page_104">-104-</a></span> harcsával. Szerémi uram, az udvari
káplán sem panaszkodott az ebédre, pedig éppen elég mondanivalója
van máskor arról a szegénységről, amelyben itt élünk. Csak éppen
Brandenburgi őrgróf nem volt megelégedve, mert azt mondá, hogy
ugyanekkor Thurzó uram budai palotájában is megsütöttek egy
harcsát, amely egy mázsát nyomott.</p>
<p>– Brandenburginak van igaza. A kincstárnok eltehette volna
máskorra is az ő mázsás harcsáját. Képzelem, most mind erről
beszélgetnek a Budán időző külföldi követek és már irják is javában
leveleiket. Mondd, Bosnyák Mátyás, derék főszakácsom, ki adott
neked pénzt a mai udvari koszt ellátásához?</p>
<p>– Tegnap is, ma is a királyné őfelsége! – felelé a
konyhamester.</p>
<p>Lajos király elgondolkozva ült a vizben. Gondolatai oly
változékonyak voltak, hogy azokat még legbizalmasabb embere,
Bosnyák Mátyás konyhamester előtt sem merte elárulni. Hál’
Istennek, nem Mátétól, a pannonhalmi főapáttól, sem Széchy
Károlytól nem kellett az ebédrevalót megszerezni.</p>
<p>Bosnyák Mátyás igy folytatta:</p>
<p>– Most pedig, miután felséged esteli étkezésének ideje
elkövetkezett: gondoltam nyirfajdokra és fürjekre, amelyeket
Burgundia királyának előirása szerint vörösborban fagyasztottam
meg, miután elég jegünk maradt a vermekben. Olasz gesztenyével
töltöttem őket, mert talán ez a legfontosabb.</p>
<p>– Ezeket a madarakat hol szerezted?</p>
<p>– Nagy dinom-dánom volt tegnap a pécsi püspöknél, ott kértem
kölcsön a palotai szakácstól a feleslegből.</p>
<p>– Hát hozzad a fagyasztott fürjeket, mert valóban szükségét
érzem annak, hogy magamat valamivel felüditsem.</p>
<p>A konyhamester bizalmasan mosolygott, mint aki belát a királyok
gyomrába, mint akár másokéba.</p>
<p>– Volna még egy örvendetes hirem felséged számára. <span class=
"pagenum"><a name="Page_105" id="Page_105">-105-</a></span> Itt van
Csepelről a sólyommester és jelenti, hogy az a jó sólyom, amely
felségednek kedvence volt: megkerült. A Mátrában fogták el.</p>
<p>– Adjatok neki hatvan aranyat! – kiáltott fel élénken Lajos
király. – És hozd a fajdokat, amelyeket most már magunk vadászunk,
miután jó sólymom megkerült.</p>
<p>… A király sokáig időzött ezután a langyos fürdőben, amig ama
burgundiai módra készült pecsenyéket elfogyasztotta, amelyekkel
meghitt konyhamestere kedveskedett.</p>
<p class="center">*</p>
<p>Mária másnap a szokott időben ismét megjelent a trónteremben, –
megint csak Mátyás király tróntermében, mert Lajos királynak
jóformán egész napját a trónuson kellett töltenie. Külföldi
követek, magyar főpapok és magyar urak zaklatták… A király fáradtan
mosolygott Máriára, amikor az a trón lépcsőjén szokásos helyét
elfoglalta:</p>
<p>– Rólad volt szó egész nap, Mária. A veled való egybekelésemet
beszéltük meg.</p>
<p>Mária megint csak váratlanul felemelte a tekintetét:</p>
<p>– Hát nem elintézte azt már Miksa császár?…</p>
<p>– Leghatalmasabb pártfogóm, I. Miksa császár már nincs az élők
sorában. Márványba vésetten térdepel immár az idők végtelenjéig az
innsbrucki vártemplom bolthajtásai alatt, – felelt Lajos lemondó
hangon.</p>
<p>– De él a testvérem, V. Károly, a római császár, aki
tiszteletben tartja nagyapja szerződéseit, – szólt most erőteljesen
Mária.</p>
<p>Lajos király erre a hangra felemelkedett trónusáról. Lelépett a
lépcsőn és két kezét áldólag és bocsánatkérően Mária barna fejére
helyezte:</p>
<p>– Ó, Mária, hát nem hiszed, hogy az lesz életem legboldogabb
napja, amikor feleségemmé tehetlek? Még mindig kételkedsz szivemnek
érzelmeiben, amelyek <span class="pagenum"><a name="Page_106" id=
"Page_106">-106-</a></span> együtt születtek zsenge ifjukorommal,
amikor eszmélni kezdtem? A királyoknak éppen ugy vannak csillagaik,
mint a hajósoknak. Gyermekkorom óta a te csillagod vigyázott reám,
miután se anyám, se apám nem volt.</p>
<p>– Árva király! – sóhajtotta Mária és megcsókolta Lajos király
kezét. – Én is árva vagyok. Se apám, se anyám, – most már nagyapám
sincs – csak testvéreim vannak, akiknek legkisebb gondjuk én
vagyok. Mit törődik velem Eleonóra, a boldog portugál királyné,
vagy a még boldogabb Izabella, a dán királyné? Mi egymásra vagyunk
utalva és egymásra hagyatva: Ludovicus, ezért kell
összetartanunk.</p>
<p>Mária ekkor először hagyta el a felség cimzést és a királyt
Ludovicusnak nevezte. A király borusan bólintott Mária felé, – nem
szerette, ha elszomorodnak azok, akik vele beszélgetnek, elég
szomoru volt ő magának.</p>
<p>– Tehát miért volt szó éppen én rólam, akit alig ismernek a
magyar urak?</p>
<p>Lajos még mindig bólintgatott:</p>
<p>– A házasságunkról beszéltünk, amely házasság csak akkor jöhet
létre, ha előbb téged megkoronáznak, valamint engem
nagykorusitanak. Burgio, a pápai követ, valamint Massaro, a
velencei követ mindenben pártolják ügyünket, de a magyar urak közül
néhányan, akik Szapolyaival fujnak egy követ, már megint csapdosni
kezdték a kardjuk tokjával a pádimentumot. Az egyik még azt is
merészelte mondani, hogy minek a királynak feleség, mikor még a
szakálla sem nőtt ki. Pedig, ugy-e, Mária, van már nekem olyan
szakállam, amelyre megházasodhatok.</p>
<p>Mária a két tenyerébe hajtotta gyönyörü homlokát, amig a király
a trónuson beszélt. Élesen gondolkozott valamin és nem felelt
mindjárt Lajos szavára.</p>
<p>– Mária, te is azt hiszed talán, hogy korai még nékem a
házasság?</p>
<p>Mária összerázkódott:</p>
<p>– Felség, én azért jöttem Budára, hogy minden <span class=
"pagenum"><a name="Page_107" id="Page_107">-107-</a></span>
poklokon keresztül a felesége legyek, hogy megmenthessem a magyar
koronát, amely után kapzsi kezek nyulnak ki itt az országban. Látom
én már jól, hogy itt mindenki király akar lenni, akinek sikerült a
rablás. Pénzt kell szereznünk, mert addig nem tisztelnek a magyar
urak. Amikor pénzünk lesz: ugy táncolnak, ahogyan mi fütyülünk.</p>
<p>– Egész nap ezen töröm a fejemet én is, – felelt borongósan
Lajos. – Amikor a követekkel beszélek és ravasz nyájaskodásaikra
még ravaszabb nyájaskodásokkal felelek, mert jól tudom, hogy minden
szavamat a kalapja bélésébe irja titkos jelekkel különösen a
velencei: akkor is azon gondolkozom, hogy mennyivel is tartozom a
budai kereskedőknek, akik már nem akarnak többé hitelezni. Mialatt
ma, Dubravszky János, az olmützi püspök beszélt cseh hireket:
hallom, hogy egy budai kereskedő, akinek már régebben tartozunk
bélésáruért, nagyban kiabál az ajtó előtt, alig lehetett őt
elküldeni.</p>
<p>– Máskor csak küldd hozzám a türelmetlen hitelezőket, –
ajánlkozott Mária – én tudok a nyelvükön.</p>
<p>– Ó, Mária, attól kiméljen meg a jósors, hogy valaha is meg
kellessen ösmerned a tiszteletlen, közönséges embereket, akik már a
királyuknak sem hisznek, a királyi szóban kételkednek és mindenféle
zálogokat követelnek biztositékul, – kiáltott fel Lajos király. –
Miután aranyom és ezüstöm nincs, amit zálogul odadobhatnék nekik:
kénytelen vagyok azokat az adókat nekik ajándékozni, amelyek a
biztosok hanyagsága miatt nem folytak be a királyi kincstárba. Ők
be birják hajtani az ilyen elmaradt adókat, mert a vérét veszik a
parasztnak és városi polgárnak a dézsmával együtt.</p>
<p>Mária félig felemelkedve hallgatta Lajos szavait, aztán a
hüvelykujjával „fügét“ mutatott:</p>
<p>– Adnék én nekik adókat! – küldd hozzám a hitelezőidet,
Ludovicus. Én majd beszélek velük, hogy hagyják nyugodni régi
követeléseiket és ujabb hitelt nyissanak részedre. Ne hidd, hogy az
én eszemen tuljár akár Fugger, akár Fortunátus, vagy az a budai
rőfös, <span class="pagenum"><a name="Page_108" id=
"Page_108">-108-</a></span> aki lármázni merészkedik Mátyás király
trónterme előtt!</p>
<p>A király bágyadtan mosolygott, mint aki már nem hisz sorsának
megjavulásában.</p>
<p>– Bizonyos, hogy az olmützi püspök, akinek jó fülei vannak, mert
hiszen a legtitkosabb gyónásokat is meghallgatja, még a mai nap
folyamán levelet ir a lengyel királynak a budai kereskedő lármás
magaviseletéről.</p>
<p>Mária vállat vont:</p>
<p>– Fizesse ki a lengyel király a budai kereskedőt! Nem
törődhetünk minden csekélységgel, ami körülöttünk történik. Az
emberek többsége gonosz, alattomos, rosszakaratu, aki szivesen
kivánja még királyának vesztét is, ha a maga rongyos életét azzal
meghosszabbithatja. Hiveink közül nem járt nálad senki,
Ludovicus?</p>
<p>– Igen, itt volt Burgo, a római császár megbizotta, aki elhozta
azt az udvari szabályzatot, amely szerint a magyar királynak
ezentul élnie kell, ha azt akarja, hogy alattvalói tiszteljék és
megbecsüljék, – mondá most Lajos félig tréfásan, félig gunyosan. –
Vajjon honnan tudja a római császár, hogy Magyarországon miért
becsülik meg a királyt?</p>
<p>– A pénzéért! – szólt keserüen Mária.</p>
<p>Lajos a dolmánya zsebébe nyulott és egy összegöngyölitett
hártyapapiros ivet vont elő, amelyet térdén kiteritett. Mária az
állát a tenyerébe hajtotta, amint a trón lépcsőiről a király
szavait ügyelte.</p>
<p>– Hát elsősorban azt akarja V. Károly császár, hogy tiltsák el
Budán a vadászebeket attól, hogy ellepjék a király szobáját,
ebédlőjét, mert a kutyák nem valók a palotába.</p>
<p>– A vadászaton kivül magam sem szeretem a kutyákat! – helyeselt
bátyja levelén Mária.</p>
<p>– Másodsorban nem helyesli a római császár, hogy a magyar király
bizalmas udvarnokai, tanácsosai előtt akár mezitelenül is
megmutatkozik, mert bárki szabadon <span class="pagenum"><a name=
"Page_109" id="Page_109">-109-</a></span> beléphet a termeibe,
bárki meghivás nélkül is letelepedhetik vendégasztalához, ha van
bőviben a konyhán…</p>
<p>Látszik, hogy V. Károly nem ismeri Magyarországot, ahol a
jóbarátokat fesztelen érintkezéssel, valamint fehérasztalnál lehet
megszerezni.</p>
<p>– No, már az én asztalomnál nem ülhet le más, mint akit
meghivok, – szólt most Mária. – Az embernek meg kell magát
becsülni, mert ugyan ki becsülje meg az embert, ha még saját maga
sem?</p>
<p>– Nem ismered még a magyarokat. Halálos, engesztelhetetlen
gyülöletek fakadhatnak abból, hogy a király nem ültet le valakit
asztalához, aki véletlenül éppen ebédidőben jött látogatóba.
Vajjon, miért szálljak szembe a feldühitett vaddisznóval, ha annak
pecsenyéjéből még csak meg se kinálhatok senkit? Vajjon, miért
öltözzek fel azért, mert udvarnokomnak valamely mondanivalója van
az időjárásról, vagy pedig valamely friss tréfáról, amelyet a
palotában elkövettek?</p>
<p>– Mit akar még bátyám szabályzatba venni?</p>
<p>Lajos az ujjaival követte a latinnyelvü irat sorait.</p>
<p>– Azt irja, hogy a király a templomban nem imádkozik, hanem
szórakozottan ül helyén és látszólag máshol jár az esze, mint az
ájtatosságon. A királynak jópéldával kell előljárni az áhitatban,
neki kell legjobban verni a mellét alattvalói vétkeiért is,
amelyekért Isten és a világ előtt felelős.</p>
<p>Mária erre nem válaszolt, mert ugyancsak az volt a véleménye,
hogy az imádkozás a sirjuk felé közelgő öregembereknek való, –
Szerémi György, az udvari káplán már harmadik napja hiába invitálta
Máriát a szentmiséhez a budai várkápolnába. „Én akkor megyek
templomba először Magyarországon, amikor királynévá koronáznak“, –
üzente Mária a káplánnak, aki, persze, nyomban jelentést tett erről
a pápai nunciusnak.</p>
<p>– Mit kiván még császári bátyám? – kérdezte Mária az iratba
pillantva.</p>
<p>– Azt kivánja, hogy mostani udvarnokaimat, akik <span class=
"pagenum"><a name="Page_110" id="Page_110">-110-</a></span> mit sem
értenek a királyi szertartásokhoz: bocsássam szélnek, majd küld ő
Budára a maga hiveiből, akik a királyt megtanitják uralkodni. A
királyné számára pedig gondoskodik udvarhölgyekről, akik a Dunán
már utban is vannak egy hajórakománnyal.</p>
<p>– Az bizony nagyon jó lesz, mert már végtelenül unatkozom
ezeknek a vén skatulyáknak a társaságában, akik még az öreg
királyné idejéből maradtak itt, akik olyan nyelven beszélnek, amit
nem értek.</p>
<p>– Milyen nyelven?</p>
<p>– Azt hiszem tótul vagy lengyelül.</p>
<p>A király elnevette magát:</p>
<p>– Igen, ők még a nagybátyám, a lengyel király küldeményéből
valók, – azokból a hölgyekből, akiknek már az ó-hazai kolostorokban
sem tudtak megfelelő alapitványi helyet biztositani, idejöttek
tehát az apám udvarába.</p>
<p>– Csak azt szeretném tudni, hogy miért nevetnek, amikor
pirossarku facipőt huzok fel? – mormolta Mária.</p>
<p>– Bizonyára azért, mert azelőtt sohasem láttak olyant. De
folytassuk a császár levelének tartalmát, – szólott Lajos, mert
nyilván csak most vette magának azt a fáradtságot, hogy a napközben
átnyujtott iratot áttanulmányozza. Magában olvasta a latin
mondatokat, amelyeket németre forditva közölt Máriával:</p>
<p>– Az uj szabályzat szerint a királynak nem szabad ünnepnapokon
vadászni, se madarászni, mert amugy is sok időt fordit a király a
vadászatokra. Mise előtt tartózkodni kell az evéstől, bármilyen
étvágyas volna is a király. Nem szabad kerülni a komoly és unalmas
emberek társaságát, mert azoktól bölcsebb dolgokat hallhatni, mint
a részegeskedőktől és poharazóktól. Nem szabad puhitó és gyengitő
fürdőket használni. Távol kell tartani a könnyelmü embereket, akik
akár szakállasak, akár szakálltalanok, mindig csak szórakozások,
tivornyák és más becstelen dolgok felől beszélgetnek. <span class=
"pagenum"><a name="Page_111" id="Page_111">-111-</a></span></p>
<p>Lajos mondatról-mondatra derültebb hangon olvasta a részére
megszabott uj életrendet. Végül is összehajtani készült az
iratot:</p>
<p>– Az uj szabályzat intézkedik a kutyáimról, csak arra nézve
nincs semmi mondanivalója, hogy honnan szerezzen pénzt a
király.</p>
<p>– Olvassuk csak tovább, hátha erről is találunk valamit, –
sürgette Mária a királyt.</p>
<p>Lajos végigböngészte a levelet:</p>
<p>– Nincs, erről egyetlen szó nincsen. Az van még itt, hogy a
szabályzat pontos betartására Kozicki Mihály, a pozeni püspök és
alkancellár öccse, valamint Wirth György orvos Budára érkezendenek.
Most már nem csodálom, hogy Burgo gróf miért adta át térdreborulva
a levelet, esetleg az arcába vághattam volna, mint Bornemissza uram
szokta tenni az én adósleveleimmel, amikor a zsidók bemutatják
őket.</p>
<p>Mária elgondolkozva ült a trón lépcsőin. Nem mondta meg
Lajosnak, hogy a császári követ, mielőtt a királynak átadta volna
az uj udvari szabályzatot, előzőleg nála is járt és közbenjárását
kérte, hogy Zsigmond és V. Károly császár kedvéért birja rá a
királyt, hogy pecsétét ráüsse az uj udvari törvényekre. Mária
látván a király indulatosságát, halkan felkelt a lépcsőről és igy
szólott:</p>
<p>– Felséged ma nagyon ki van merülve az egész napi
foglalkozástól, pihennünk kell. Holnapig gondolkozunk a dolgokon. –
És mielőtt még Lajos egyetlen szót is szólhatott volna, Mária
kisurrant a trónteremből. Lajos látván, hogy egyedül maradt
háborgásával, hangosan elkiáltotta magát:</p>
<p>– Hé, őrség, legénység! Bocsássátok be a kutyáimat!</p>
<p>A trónterem ajtaja kivágódott és egy tucatnyi különbözőfajta
vadászeb rohant be, amelyek nagy ujjongással, kutyaörömmel vették
körül a trónusán ülő királyt. Volt közöttük borjunagyságu sinkorán,
amely habozás nélkül veti magát a vaddisznó hátára, hogy a
<span class="pagenum"><a name="Page_112" id=
"Page_112">-112-</a></span> nyakánál fogva lebirja; volt vizsla és
kopó, amely abszolute nem respektálta Mátyás király tróntermét,
hanem hangos ugatással futkározott a biborkockákon. A király
megelégedetten nézte kutyái játékát, mintha indulatossága
csillapodott volna ettől a látványtól. Megszokta, hogy többre
becsülje az állatokat, mint az embereket.</p>
<p>A kutyaugatásra csakhamar felnyilott a szomszédos szoba
szárnyasajtaja is és a hatalmas termetü Brandenburgi György
bodorintott pofaszakállával és életvidám mosolyával belépett:</p>
<p>– Ezt már aztán szeretem, felséges uram, hogy a nehéz napi munka
után a játékban keressen feledést. Aki annyit dolgozik, mint
felséged, annak jussa van a szórakozáshoz is.</p>
<p>– Őrgróf, holnap vadászatot tartunk, mert ki tudja, meddig
engedik meg ezt a mulatságot a gyámjaim!</p>
<p>– A legjobb időben! – pendült fel az életkedv Brandenburgiban,
olyan erővel, hogy az csakhamar átáramlott a királyra is. –
Visegrádról itt járt a vadász és jelenté, hogy a szarvasbőgéstől
hangos az erdő. Valami fiatal aggancsos tévedt ide a hegyekből,
amely sorra elveri az öreg bikákat. Felséged ijjára vár egy szép
lövés.</p>
<p>– Holnapután pedig lovagjátékot rendezünk, olyant, amilyent mi
szoktunk, Mária még talán ugy sem látott ilyesmit.</p>
<p>– Hát az bizonyos, hogy Stubitzs és Zettevirtz fene vad
viadorok; Holubár óta nem mutatkoztak ilyenek Budán.</p>
<p>– És Krabát, az ördög, – lelkendezett Lajos, kutyái felé
csettintgetve ujjával. – És amint Mária udvarhölgyei megérkeznek:
táncmulatságot rendezünk a palotában, ugy sem táncoltunk
kisasszonyokkal már nagyon régen.</p>
<p>Brandenburgi olyannak mutatta magát, mintha örömében a bőréből
akarna kibujni, – tudta ez <span class="pagenum"><a name="Page_113"
id="Page_113">-113-</a></span> az uriember, hogyan kell a királlyal
bánni, hogy feledtesse vele borus gondolatait.</p>
<p>– Valóban az utóbbi időben a folyton alkalmatlankodó külföldi
követek, valamint a szemtelen hitelezők miatt nem értünk rá még
csak arra sem, hogy a sarkunkat összeperditsük. Pedig a
buskomolysággal még senki sem tudta eloszlatni a felhőket.
Véleményem szerint csak a vigkedélyü embereknek lehet szerencséjük.
Az az ember, aki otthon tudja hagyni a gondjait: életrevaló, mert a
halál ugy is eljön mindenkiért, szomoruságban vagy vigalomban.</p>
<p>Lajos már sokszor hallhatta ezeket az aranymondásokat
nevelőjétől, de az ötvenéves, életvidám lovag szavainak most is meg
volt a hatékonyságuk, hogy Lajos király apránként felvidámodott.
Csak akkor támadt ránc megint a király homlokán, amikor Bornemissza
uram egy pergament-darabbal a kezében belépett a trónterembe és
dühösen szétrugott a neki kedveskedő ebek között.</p>
<p>– Felség, – állott meg a trón lépcsőinél az öreg, molyette bácsi
– itt megint valamely adósságot kérnek, amelyről eddig nem tudtam.
Felséged kért kölcsön harminchat forintot a pápai nunciustól?</p>
<p>– Kénytelen voltam, mert nem tudtam miből elküldeni a legutóbbi
hirnököket Velencébe, – felelt elvörösödve a király. – Nem hittem,
hogy ilyen sürgetős a pénz a nuncius urnak.</p>
<p>– Megszokhatta volna már felség, hogy Magyarországon nincs
hitele a királynak. Azért kell vigyáznunk minden meglévő
tallérunkra, mert ujat nem kapunk helyébe, ha kiadjuk, – felelt
korholó hangon Bornemissza.</p>
<p>A király most felcsattant:</p>
<p>– Talán nekem adtad, öreg, a kincstár pénzét?</p>
<p>– Nem adtam és nem is fogom adni, – felelt Bornemissza az öregek
konokságával. – Csak arra akarom kérni felségedet, hogy a
kihallgatásra jelentkező külföldi követektől ne kérjen kölcsönt
minden alkalommal, <span class="pagenum"><a name="Page_114" id=
"Page_114">-114-</a></span> mert amilyen igaz, hogy Bornemissza a
nevem: nem fizetem ki a legkisebb adósságokat sem. Rosszabb már ugy
sem lehet a hitelünk, legalább a pénzünk megmarad.</p>
<p>A király lemondólag legyintett:</p>
<p>– Csak ülj tovább is pénzesládádon, öreg, hagyjad, hogy György
őrgróf a magáéból fizesse az udvari testőrök zsoldját, mert
szerinted ezek a léhütők nem érdemelnek meg egy ezüstgarast sem. De
vajjon kik védelmeznek meg a magyar nemesek ellen, ha azoknak
egyszer eszükbe jut beváltani fenyegetésüket és a Rákosról valóban
betörnek a palotába?</p>
<p>– A törvények, felség, régi szent királyaink törvényei,
amelyeket megszegni nem juthat eszébe egyetlen magyarnak sem. Szent
István utóda szent és sérthetetlen. Attól ne féljen felséged, hogy
kezet emelne egyetlen kar is felségedre, még ha tárva-nyitva
volnának a palotának kapui, – felelt Bornemissza Lajos szavaira. –
Testőrökre tehát nincs szükség. Ezt a 36 forintot most az egyszer
még kifizetem, mert a nuncius urral valóban magam sem akarok ujjat
huzni 36 forint miatt. De kérve kérem felségedet, hogy hagyná
békében ezután a látogatóit. Ha már adni nem tudunk nekik, legalább
ne kérjünk tőlük.</p>
<p>A vén kincstárnok ezután kiballagott a trónteremből, hogy
valamely titkos helyen lévő ládafiából előkeresse a nuncius
pénzét.</p>
<p>– Hallottad? – fordult most Lajos a Brandenburgihoz. – Hát
hogyan legyen nekem kedvem Budán maradni, mikor egész nap csak
szemrehányásokban van részem? A vadászatokra legalább nem jönnek
utánam sem a nunciusok, sem a kincstárosok. Fuldokolnak is a
méregtől, amikor egy-két napra megszököm tőlük.</p>
<p>– Holnap tehát megszökünk, – gurgulázott Brandenburgi, mintha a
legmulatságosabb dologról hallana.</p>
<p>– És Máriát is magunkkal visszük, nem hagyjuk itt őt sem
martaléknak.</p>
<p>Lajos ezután felvidámodva vonult a fürdőkádas <span class=
"pagenum"><a name="Page_115" id="Page_115">-115-</a></span> terem
felé, ahol a kőasztalra Bosnyák Mátyás már előkészitette mindazokat
a szereket, amelyek a király kellemetes fürdőzéséhez szükségesek
voltak. E napon éppen Massaro ur, a velencei követ, adott lakomát
követtársai tiszteletére. Bosnyák Mátyásnak onnan sikerült
kikölcsönözni két tucat tengeri csigát, amelyhez egy nagykancsó
ciprusi bort készitett a márványasztalkára.</p>
<h3>III.<br />
<i>Pénz beszél, kutya ugat.</i></h3>
<p>A visegrádi vadászatot Burgos császári követ és Brandenburgi
őrgróf vezették, ez a két főur csakhamar ugy rendezte a dolgot,
hogy Lajos király és Mária hátramaradhasson a vadászok zajongó
csapatától, az üzőbe vett vadkant a kutyapecérek észak felé
hajtották, az urak lóháton, vagy gyalogszerrel utána… Mindenki jól
tudta az udvari emberek között, hogy a vadászatnak tulajdonképpeni
célja az, hogy Lajos és Mária kedvükre beszélgessenek, – a
felesleges szemtanukat otthon hagyták Budán.</p>
<p>Mária is lóháton volt, – a király ajándékozott a részére a
féltoronyi lótenyésztésből két kancát, habár Mária kijelentette,
hogy jobban szereti a szilaj méneket, amelyeknek megfékezésével
gond van. – Lajos és Mária a Duna mentén kanyargó uton lovagoltak,
mig a vadászat zenebonája erdős hegységekből hangzott alá.</p>
<p>– Az érsek valóban férfinek látszik a talpán, – mondá Mária a
császári követre célozva, aki mellékesen érsekséget is viselt,
habár alig vetekedhetett vele valaki a tornában, vadászatban,
lovagjátékban. – Örülök, hogy a császár ilyen követet rendelt
Budára, akire büszke lehetek itt még a gőgös magyar urak között
is.</p>
<p>– Lásd, Mária, én az érseket nem annyira testi ügyességéért
tisztelem, – mert ez feltalálható Brandenburgiban is, hanem azért
becsülöm nagyra, mert <span class="pagenum"><a name="Page_116" id=
"Page_116">-116-</a></span> nagymestere ő a tudományoknak, – mondá
most Lajos olyan őszinte hangon, amilyent Mária az eddigi
kihallgatások alkalmával még nem hallott tőle. – Bár tudom, hogy
más a hirem, mert az emberre inkább szeretnek rosszat, mint jót
mondani: én a tudományokat becsülöm a legtöbbre a világon. Ha nem
kellene szegénységgel küzdenem, ha nem kellene örökösen
hitelezőimre gondolni és ha olyan békét tudnék kötni a török
szultánnal, hogy az nem fenyegetné állandóan országomat: – én Budán
megint ugy rendezném be a palotát, mint az Corvin Mátyás idejében
volt. Tudósokkal és költőkkel venném magam körül… A szellem
kincsében gyönyörködnék, ha módon volna hozzá, – ördög vigye a
vadászatokat. Az érsek akkor is első helyen volna a budai
palotában, ha humanista tudósok mérnék ott össze csillogó
fegyvereiket, mert az érsek tökéletes udvaronc, amilyen csak a
gazdag királyi udvarokban található.</p>
<p>– Ne busulj, felség, nem sokára mi is gazdagok leszünk, – felelt
Mária, amint elmerengve és uj érzésekkel szivében hallgatta a
bensőjét feltárogató király vallomásait.</p>
<p>A király nem felelt Mária szavaira, kezdte megszokni, hogy ettől
a nőtől mindig csak biztatásban, reménykeltésben legyen része.
Folytatta őszinte vallomásait, mert itt a dunaparti országuton,
amelyet még az Anjou-királyok épittettek, nem kellett tartani
attól, hogy valaki is kihallgatná beszédét:</p>
<p>– Tudod-e, Mária, mit szeretek legjobban cselekedni? A
Corvinákat forgatni a könyvtárteremben, amikor a türelmetlen magyar
urak a kihallgatási teremben a kardjuk tokjával verdesik a
pádimentomot. Én nem tudom az ő törvényeiket, mert azt másképpen
magyarázta Werbőczy is, meg a primás is, amikor engem a törvényekre
tanitottak. Mindegyiknek a kezében volt valami ócska kutyabőr,
amelyről állitásaik megerősitésére felolvastak régi királyi
leveleket. Néha azon vettem magamat észre, hogy nem is én uralkodom
Magyarországon, hanem Könyves Kálmán, vagy pedig talán <span class=
"pagenum"><a name="Page_117" id="Page_117">-117-</a></span> éppen
Bakócz uram, aki legjobban ismerte a régi királyok leveleit. El is
neveztek a hátam mögött „árnyékkirálynak“, – de én azzal nem sokat
törődtem, ha elővehettem Corvináimat.</p>
<p>– Hallottam ilyesmit, – felelt Mária, megveregetve lova nyakát.
– A magyarok módfelett fel voltak mindig bőszülve, amikor rákosi
országgyüléseiken hiába hoztak mindenféle törvényeket, amelyekkel a
király nem törődött. Ugy veszem észre, hogy ebben az országban sok
a kiskirály… Ámde mindenféle törvényeik közül engem mégis csak az a
törvény érdekel leginkább, amely arról szól, hogy az országgyülés
bizottságot küldött ki, amely ezentul majd ellenőrzi a király
háztartását, hogy vajjon nem folyik-e ott felesleges pazarlás?
Megnézi a bizottság, hogy mennyi sáfrányt teszek a levesbe, hány
pogácsát sütök, vagy hány inget varratok magamnak… Itt meggyülik a
magyarok baja velem, mert én a háztartásomba belenézni nem engedek.
Unus rex, unus princeps.</p>
<p>– De néha még a tanácskozásban is felkelek a trónusomból, hogy
elmenjek kedvenc könyveimhez, – folytatta a király, akit bizonyos
időben ugy megleptek a gondolatok, hogy végtelenül szórakozott
lett, még Mária szavaira sem tudott ügyelni. – Otthagyom az
emberölőket, a részegeseket, a királysértőket, mert hiszen
valamennyien azok a nádortól kezdve az utolsó csizmahuzóig. Nem
hiába szokta volt mondogatni Burgio uram, a pápai nuncius, hogy
Magyarországon nincsen olyan három ember, aki rászánná magát arra
az áldozatra, hogy az országot három forinton megmentse. Ezért
aztán ott szoktam őket hagyni, mikor azon tanakodnak, hogy milyen
törvényeket hozzanak királyuk ellen.</p>
<p>– Ennek megint csak a szegénységünk az oka, – felelt Mária, hogy
a király gondolatait végre odaterelje, ahová szerette volna: a
pénz-szerzés módozataihoz.</p>
<p>De a király, ha belejött a magyarokról való panaszkodásba, nem
engedett: <span class="pagenum"><a name="Page_118" id=
"Page_118">-118-</a></span></p>
<p>– Tegnap is milyen uj dologgal leptek meg a magyar tanácsurak.
Maguk között elhatározták, hogy a király ujjáról le kell huzni a
pecsétgyürüt, hogy többé adósleveleket ki ne adhasson. Salamon
Imrét pedig, aki még talán az egyetlen ember az országban, aki a
királynak kölcsönöket szokott adogatni: el kell távolitani az
udvarból, sőt példásan megbüntetni, mert a királynak olykor
segitségére volt.</p>
<p>– Majd elbánik velük az én innsbrucki kereskedőm, akinek már
irtam, hogy jönne Budára a pénzügyeim rendbehozatalára, – kiáltott
fel Mária.</p>
<p>– Azzal az innsbrucki kereskedővel megint csak felingereljük a
magyarokat magunk ellen, mert a legközelebbi rákosi országgyülésen
éppen azt akarják törvénybe foglalni, hogy minden idegent el kell
távolitani a királyi udvarból, – mondá panaszosan Lajos. – Törvényt
hoznak arra, hogy a kincstáros, a főudvarmester, a pecsétőr, de még
a fővadászmester se lehessen más, mint magyar. A várakat,
földbirtokokat meg pláne el kell venni az idegenektől, még ha
fegyverrel is… Ez az utóbbi törvény éppen a jó Brandenburgi őrgróf
ellen készül, aki a minap szerezte meg Medved várát a hozzátartozó
jószágokkal.</p>
<p>– És felség aláirja azt a törvényt, amelyet éppen leghivebb
embere ellen hoznak? – kérdezte Mária és hirtelen s hosszadalmasan
a királyra nézett.</p>
<p>– Mit tehetnék egyebet? – felelt vállát vonogatva Lajos király.
– A magyarok szilaj, fékezhetetlen emberek, akik képesek dühükben
mindenre, az emberölés egyáltalában nem sokat számit náluk. Ugyis
mindig egyre fenyegetnek, hogy ugy járok majd, mint a dán király,
akit, tudvalevőleg, elkergettek. Azt fogom tenni a törvényekkel,
amit ők tesznek. Meg fogom találni a módját, hogy kijátszam
őket.</p>
<p>Mária elgondolkozva lovagolt a király mellett. Jó darab ideig
hallgatott, amig válaszolt, mintha jól meggondolta volna minden
szavát: <span class="pagenum"><a name="Page_119" id=
"Page_119">-119-</a></span></p>
<p>– Őszintén megmondom, hogy engem azok a törvények nem nagyon
érdekelnek, amelyeket a magyar urak hoznak. Az én törvényeimet a
mindnyájunkban lakozó Istenség szabja meg. Nem hiába voltak
humanisták a mestereim, megtanitottak gondolkozni. Engem a
törvények csak a pénzszerzés szempontjából érdekelnek. Ennél a
pontnál nem akarok összeütközni a törvényekkel. Tehát a
Brandenburgitól el akarják venni Medved várát?</p>
<p>– Nem csak Medvedet, hanem Varasdot, Rokonokat és Lukavecet is a
hozzájuk tartozó népekkel, – felelte a király. – A jó Brandenburgi
már tudja is, hogy a horvát jószágoktól meg kell válnia, ha nem
adja el idejében: elveszik tőle erőszakkal. Ezért vevőt keres…</p>
<p>– És ki volna a vevő? – kérdezte hirtelen Mária.</p>
<p>– Az, akinek egyedül van pénze ebben az országban. A rabló
Zápolya.</p>
<p>Mária negédesen hintázta magát a nyeregben:</p>
<p>– Bevallom, ilyen nagyurral nem konkurrálhatok, holott éppen
arra gondoltam, hogy az őrgróf jószágait megveszem én magamnak.
Tőlem, remélem, nem veszik el a lovagias magyar urak.</p>
<p>Lajos király nagyot nézett:</p>
<p>– Milyen pénzből vennéd te meg a nagyértékü birtokokat?</p>
<p>A királyné elnevette magát, amint az oldalán függő vadásztáskára
ütött a tenyerével:</p>
<p>– Van nekem pénzem, nem hiába töltöm az időmet Magyarországon.
Levél várt rám Selmecről, amelyben jelentik, hogy az ottani
bányáim, amelyeket még boldogult apósom ajándékozott nekem: igen
jól jövedelmeznek. Erre a jövedelemre csak kaphatok tán kölcsönt
bármelyik budai zsidótól. Én már kiszámitottam magamban, hogy
40.000 arany évi jövedelmem van. Kár volna ezt az egész jövedelmet
a budai mihasznákba önteni. Lehet azon hasznos dolgokat is
vásárolni. <span class="pagenum"><a name="Page_120" id=
"Page_120">-120-</a></span></p>
<p>Lajos felkacagott:</p>
<p>– Még megérem, hogy te fogsz nekem kölcsönpénzt adogatni!</p>
<p>– Miért ne? – felelt Mária csodálkozó hangon. – A jóbarátok
között ez kötelező. Különösen, ha tervem sikerül.</p>
<p>Lajos a nagy érdeklődésben megállitotta hátaslovát és egészen
Mária felé fordult:</p>
<p>– Halljuk hát tervedet, Magyarország jövendőbeli királynéja.</p>
<p>– Többféle tervem is van arra nézve, hogy ebből a pénzügyi
nyomoruságból, ebből az utálatos, megalázó szegénységből
megszabaditsam mindkettőnket. Először is birtokokat, várakat,
jószágokat fogok vásárolni, mindent megveszek, ami eladó ebben az
országban.</p>
<p>– De hol veszed a pénzt a vásárhoz? – nevetett megint Lajos
király, aki nem tudta még akkor megérteni, hogyan lehet pénz nélkül
is vásárolni.</p>
<p>– Éppen ez a kérdés az, amihez a felség segitségére van
szükségem. Tudnod kell, felség, hogy a magyar forint most jobb a
rajnai forintnál. 25.000 magyar forintért bármikor könnyü szerrel
kaphatunk 31.250 rajnai forintot, 2000 magyar forintért pedig
kaphatunk 1000 morva schokot, amely most Európában a legjobb pénz.
Magyar forintot kell tehát szereznünk, hogy rajnai forintot és
morva schokot szerezhessünk. Erre nem fogunk ráfizetni.</p>
<p>Lajos király álmélkodva hallgatta Mária nyugodt, higgadtan
elmondott szavait, mintha valami csodát látna a visegrádi
Dunaparton. Hiszen beszélgetett ő már azelőtt is pénzről és még
többet hallott róla, amikor atyja, a csavaros észjárásu Ulászló
lábainál üldögélt, amig az mindenféle furfangokkal pénzt hámozott
ki a palotába rendelt zsidókból. Atyja módszerét követte Lajos is,
bár korántsem volt olyan találékony a zálogbaadásnál, mint Ulászló.
Ulászló fantasztikus dolgokat is el tudott zálogositani, talán még
a lelkiüdvösségét is felkinálta egyszer-másszor a budai zsidóknak,
mig Lajos <span class="pagenum"><a name="Page_121" id=
"Page_121">-121-</a></span> a meglévő dolgokon, az adókon, a
dézsmákon, a királyi jövedelmeken kivül mást nem tudott
zálogbavetni, ha pénzmagra volt szüksége. Honnan tudta volna ő azt,
hogy a magyar forint jobb, mint a rajnai forint. Mindegy volt neki,
hogy a zsidók milyen pénzben fizették ki a kölcsönt: csak pénzt
lásson.</p>
<p>Mária megismételte szavait:</p>
<p>– Magyar forintot kell tehát veretnünk.</p>
<p>– Vernek eleget Körmöcbányán.</p>
<p>– Csakhogy az nem a miénk, abból mi nem látunk egyetlenegyet
sem. Felséged csak kölcsönbe adja a képét a pénzekre. Olyan magyar
forintot kell szereznünk, amilyent mi magunk verünk.</p>
<p>A király meghökkent:</p>
<p>– Pénzt akarsz veretni, Mária? Hiszen ehhez nincs jogunk!</p>
<p>De Mária nem hagyta magát megzavartatni a király
közbeszólásával.</p>
<p>– Megnéztem tegnap azt a házat ott Budán, a Keresztelő Szent
János-utcában, amelyet ugyancsak apósom jóságából birok. Jól
megépitett, falakkal körülvett, nagyudvaros ház az, ahol ugy
lehetne felállitani a pénzverő mühelyt, hogy még a szomszédok se
vennék észre.</p>
<p>Lajos megint legyintett:</p>
<p>– Vajjon miből akarsz pénzt veretni, Mária? Ha csak a
trónusomból nem, mert a palota egyéb kincsei már régen zálogba
vannak téve.</p>
<p>– Hát gondolkoztam én ezen is, mert olyan természetü vagyok,
hogy ha valamit a fejembe veszek, abból egykönnyen nem engedek.
Szeretek végére járni minden dolognak. Makacs Máriának hivtak a
brüggei Herceglakban. Ez a nándorfejérvári veszedelem éppen kapóra
jönne nekünk, ha azt jól ki tudnánk használni. Nándornál valóban
ott áll a török, ezt már tudja mindenki, még a római pápa
Őszentsége is. De ugy-e bár, idáig sehonnan se küldtek pénzt, egy
fityinget sem, hogy segitségünkre legyenek a törökök
visszaverésében. <span class="pagenum"><a name="Page_122" id=
"Page_122">-122-</a></span> Legfeljebb tanácsokat küldenek jobbról
is, balról is, – tanácsot pedig nem kell adni, tudom én a dolgomat
Zsigmond nagybátyád nélkül is, felséges uram.</p>
<p>– A nagybátyámat ne bántsd, Mária, – szólt most elkomolyodva
Lajos. – Ő jóember, csak hát éppen ugy meg van kötve a keze a maga
országában, mint az enyém. Valamelyik lengyel nemesnek széles
jókedvében eszébe jut elrikkantani magát, hogy: Nyepoz volim! Mire
aztán sutba kell dobni a legjobb törvényeket, amelyeket Zsigmond
nagybátyám kigondolt.</p>
<p>– Hát a magyar nemes urak vajjon nem ugyanezt cselekszik? –
szisszent fel Mária. – Tudom én, hogy őkelmék azért jönnek
fegyveres hadakkal a Rákosra, hogy ha másképpen nem megy: az
erősebb joga révén érvényesitsék az akaratukat. De hát minden
fegyvernél erősebb fegyver a pénz, amelynek láttára majd a nyakas
magyar urak is beadják a derekukat.</p>
<p>– Amint Szerencsés Imre mondja: pénz beszél, kutya ugat, – mondá
most Lajos király, aki élete végeig nagyon szerette ezt a mondást.
– De hát mondd már, miből akarsz a Keresztelő Szent János-utcában
pénzt veretni, Mária?</p>
<p>– Megérkezésem után, természetesen, bejártam a budai
templomokat, mert hiszen egy magyar királynénak illik ismerni
azokat a templomokat jóelőre, ahová majd népéért imádkozni jár, –
felelt elkomolyodva Mária, aki általában igen komoly volt az egész
beszélgetés alatt, a királynak egyetlen megjegyzésére sem
mosolyodott el. – Templom-látogatásaimban feltünt, hogy mennyi
mindenféle kinccsel vannak felruházva ezek a templomok. Arany és
ezüst mindenütt, amerre a szem néz. Kelyhek, keresztek,
keresztelő-medencék vert ezüstből, aranyból. Régi pásztorbotok
gyüjteményben, amelyeknek a végük szinaranyból van. Misemondóruhák
ékkövekkel diszitve…</p>
<p>– Hja, a mi papjaink nagyon gazdagok, – mondá Lajos király nem
minden büszkeség nélkül.</p>
<p>– És ott hever mindez a temérdek egyházi kincs <span class=
"pagenum"><a name="Page_123" id="Page_123">-123-</a></span> a maga
tétlenségében, holt mozdulatlanságában, amikor veszélyben van
Nándorfejérvár! Az én katolikusságom ellen nem lehet kifogása
Őszentségének, mert gyermekkorom óta megtartok minden bőjtnapot és
bucsunapot, de még a legmélyebb vallási áhitat közepette is
megfordult fejemben az a gondolat, hogy minek a papoknak ez a
teméntelen kincs, amikor ugy sem tesznek vele egyebet, mint jól
elzárt szekrényekben tartják? Nem adhatnák azt kölcsönbe a
királynak?…</p>
<p>Lajos ijedten, tiltakozva, szinte megborzadva emelte fel a
kezét:</p>
<p>– Az egyház pénzéhez nem szabad nyulni, mert átkot vonhatunk a
fejünkre, ami már nem ismeretlen a magyar királyok előtt.</p>
<p>Igy szólt a király és sarkantyuba kapta lovát, mintha erről a
témáról többé nem is akarna beszélni. Mária alig észrevehetőleg az
ajkába harapott és követte a királyt, aki valamely különös dologra
lett figyelmes.</p>
<p>Az erdőből ugyanis emberi kiáltozás hallatszott, még pedig oly
félelmetes erővel, kétségbeeséssel, amilyenre csak ritkán képes
emberi hang. Lajos király bátor ember volt, nem ijedt meg a
kisérteties üvöltéstől, hanem behatolt az erdőbe, ahol a szörnyü
rémet kereste. Mária mindenütt nyomában.</p>
<p>Rövid keresgélés után egy fára kötözött emberi alakra találtak,
aki teli tüdőből orditott, amire volt jó oka is.</p>
<p>Emberünk ugyanis a lábainál fogva volt felakasztva egy kinyuló
faágra és a feje éppen egy hangyabolyhoz ért, amelyből a harcias
vörös hangyák annál bőségesebben rohantak elő, minél jobban
kapálózott emberünk. A hangyák már ellepték az ember fejét és
testét… A királyné irtózva nézte a látványt, de nem igy Lajos.
Pillanat alatt leugrott lováról és tornászi ügyességgel felkuszott
a faderékon addig az ágig, amelyhez az ember lábai szijazva voltak.
Az éles vadászkés hamarosan végzett a szijakkal és a felkötött
ember a földrezuhant. <span class="pagenum"><a name="Page_124" id=
"Page_124">-124-</a></span> A király lecsuszott a fáról, felült
lovára és megvárta, mig az ember megtisztálkodik a hangyáktól.</p>
<p>– Ki kötött a fára? – kérdezte a király.</p>
<p>Az ember vakarózott:</p>
<p>– Felséged vadászai.</p>
<p>– Miért kötöttek fel?</p>
<p>– Egy kis szarvasünő miatt!</p>
<p>– Ha tudtam volna, nem váglak le a fáról, – felelt egykedvüen a
király. – Pusztulj a szemem elől.</p>
<p>Az ember az erdő sürüje felé hátrált nagy nyomorékságában, mert
most már az is látszott rajta, hogy a fárakötés előtt jól
megütlegelték vala a vadászok.</p>
<p>A királyné egy tallért vetett az ember után, aztán lova fejét a
királyé után forditotta. Megint a dunaparti-uton voltak, amikor azt
kérdezi a király:</p>
<p>– Mondd, Mária, mért adtál pénzt ennek a vadorzónak?</p>
<p>– Gyakran szándékozom az erdőségben vadászni. Ki tudja, mikor
lehet rá szükségem.</p>
<p>A király nem felelt, csak elgondolkozott Mária különösségén. Ő
már adott nagy ajándékokat a hiveinek, de az ellenségeinek még
soha. A vadorzó pedig, miután az ő vadját pusztitotta: mi lehetett
volna más, mint ellensége?</p>
<p>Mária pedig halk, oktatós hangon beszélt, a király mellett
lovagolva:</p>
<p>– Az én véleményem szerint minden embert meg lehet pénzzel
venni. Legyen az nyomorult vadorzó, vagy pedig zászlós ur. A
különbség csak annyi, hogy egyiknek-másiknak nagyobb az ára. Adnál
bőséges pénzt a nándori végvárnál a török előtt legyávult
katonáknak, majd meglátnád, milyen hősiesen harcolnának.</p>
<p>– A nyomorultak! – felelt Lajos király a fogát szíva. – Hát az
nem elég korbács a hátukba a bátorság megtalálására, hogy a török
rabszijra kötve hurcolja el őket, ha a csata után életben maradnak?
Még pénz is kellene nekik?</p>
<p>– Pénzzel a halál is olcsóbb, – folytatta Mária. <span class=
"pagenum"><a name="Page_125" id="Page_125">-125-</a></span> – A
katona szivesen meghal, de tudni akarja, hogy miért. Én hallottam
arról a Nándorfejérvárról. Azt mondták nekem, hogy az maga a pokol,
ahonnan ritkán jön valaki vissza elevenen. Tudják ezt maguk a
kapitányok, vitézek mind, hogy Nándorfejérvár az utolsó stáció az
életükben. Innen nem lehet csak a másvilágra menni. Hát most,
könnyen elképzelhető, hogy milyen kedvvel mennek azok az emberek a
másvilágra, akik még a zsoldjukat sem kapták meg!</p>
<p>– A kutyák! – felelt megint a király. – Mióta az eszemet tudom,
mindig ők nyuznak, ők követelőznek, ők fenyegetőznek. Miattuk
kellett Zsigmondtól csaknem térdenállva pénzt kéregetni, hogy
befogják a szájukat. És most, amikor annyi idő után: egy kis harcra
kerül a sor, feledve a mult és a sok áldozat. Megint csak ugy
ostromolnak pénzért, mintha sohasem kaptak volna.</p>
<p>– A pénz elfogy, a barátság elmulik, azért kell mindig friss
pénz, hogy az embernek friss barátai legyenek, – mondá Mária.</p>
<p>A Dunapart mentén immár feltünik a vizivár hasas alakja, ahol a
vadászat végeztével az urakkal a találkozás meg volt beszélve.</p>
<p>Salamon-tornyának kerek udvarán már ott találták a Brandenburgit
az általa elejtett vadakat rendezgetve festői helyzetekbe, mert nem
szerette, ha a vendégek tévednének a vén vadkan korában, – amelyet
agyarairól és sörtéjéről is meg lehet állapítani, valamint a
szarvasok agancsainak a számában. Véres volt az őrgróf, mint egy
mészáros.</p>
<p>A várudvar másik felében De Burgos gróf, császári követ és érsek
akasztgatta hurkokra azokat a madarakat, amelyeket sólyma
segitségével elejtett. Hires sólyma volt az érseknek. Kétszáz
aranyat is hiába kinálgattak érte. A jeles sólyom most is kitett
magáért, mint mindig: tucatszámra függtek a karikákon a pettyes
nyirfajdok, a tuzokok, a foglyok, a vadkakasok, – nem is hinné az
ember, hogy milyen vérengzést tud elkövetni egy ilyen jól
betanitott madár, ha szabadjára eresztik. <span class=
"pagenum"><a name="Page_126" id="Page_126">-126-</a></span></p>
<p>A vár pincéjében pedig éppen azokat a halakat jegelték,
amelyeket a dunai halászok hoztak a királyi vadászat örömére. A
dunai halászoknak Sárkány Ambrus szalai főispán volt a prefektusuk,
aki nagyon jól tudta, hogy Mária mily határtalanul szereti a
halpecsenyét. Nem nyugodott tehát addig, amig csukát nem fogott,
amelyet majd a királyné gusztusa szerint megtöltenek.</p>
<p>Mária nagy érdeklődéssel nézegette a vadászat zsákmányát. Sörtét
tépett ki a Brandenburgi vadkanjából, mert tudta, hogy ennek
örvendez a vadász. Megemelgette, megfontolgatta a kövér madarakat a
császári követ kiállitásában. Kérte, hogy egy nyirfajdot tegyenek
félre a számára, mert ilyen madarat még sohasem evett. A halakra
pedig rámosolygott az izzadó, fujó Sárkány Ambrus uram nagy
örömére.</p>
<p>– A potykát majd rácosan fogjuk megfőzni, itt is van már
Szentendréről egy ember, aki ért az ilyesmihez, – szólt homlokát
törölgetve a szalai főispán.</p>
<p>Amig a vacsora elkészült, Mária felment a királlyal a vár
legmagasabb emeletére, ahol megtalálták azt a kerek szobát,
amelyben valaha Salamon király töltötte napjait. Bizony, nem igen
volt ez a szoba királyhoz méltó, de az ablakaiból, ezekből a
keskenyre szabott lőrésekből csodálatos tájképet lehetett látni az
ég mind a négy tája felé. Zöld hegyek rakták örökös koszorujokat a
tájra és mély völgyek mutatkoztak, ahonnan az égbe lehet
kivánkozni. Magyarország őre volt ez a táj, ahol még a Duna is
irányt változtatott, mintha álomba szenderült volna a nagy folyam
Magyarország ölében.</p>
<p>A király, aki sokszor gyönyörködött innen országa tájaiban,
feszülten várta az Innsbruckból jött Mária megjegyzését a tájképre,
amely az emberi szivekben a legkedvesebb indulatokat szokta
felébreszteni.</p>
<p>– Mennyi gazdag falu látszik ezen a környéken! – sóhajtott fel
Mária. – Amerre a szem eltekinthet, mindenütt jómódu tornyok és
megelégedett házak látszanak. <span class="pagenum"><a name=
"Page_127" id="Page_127">-127-</a></span> Amott szemben, a
hegyoldalban valami nagyon gazdag községnek kell lenni, mert
legalább száz házat olvastam meg…</p>
<p>– Szentendre, ahol jeruzsálemi András szeretett mulatozni,
amikor már Budán nem birta a magyar urak nyakaskodását, – felelt a
király.</p>
<p>– Vajjon fizetnek-e elegendő adót a királynak ezek a községek?
Kiváncsi volnék a számadásaikra, – folytatta Mária. – Ha majd az
innsbrucki kereskedőm megjön: átvizsgáltatom ezeket a számadásokat.
Mert az talán még se türhető, hogy a parasztok, ispánok, földesurak
itt a legnagyobb boldogságban éljenek, amikor a királynak a
legszomorubb anyagi gondjai vannak. Talán mégis csak az ország van
a királyért…</p>
<p>– A király van az országért, Mária, – szólt Lajos király
elkomolyodva.</p>
<p>A hegyekből mindenfelől kürtök zengedeztek alá. Egyik hegy a
másiknak adta a visszhangot. Olyik kürt percekig zendült és szép
zenét szolgáltatott, mert nyilvánvalóan a kürtösök erre a percre
tartogatták a tudományukat. A kürtszóra felemelték fejüket a
várudvaron foglalatoskodó vadászok, akik a vadak megtisztitásával
voltak elfoglalva, – a nagy Dunán uszó tutajosok ugyancsak
lassitani látszottak, amig a kürtök a hegyekből hangzottak.</p>
<p>A torony lépcsőin most döngő lépések közeledtek felfelé. Vajjon,
ki az a vakmerő, aki a király és Mária együttlétét megzavarni
bátorkodik? Senki más, mint a Brandenburgi őrgróf, aki véres
ruháját immár levetvén, selyembe és bársonyba öltözött, mint egy
lovaghoz illik. – A megtermett lovag alatt nyikorogtak a
lépcsőfokok.</p>
<p>– Már teritik az asztalokat! – kiáltotta szemhunyoritva a
Brandenburgi, mint aki tudja, hogy nem a legrosszabb hirrel köszönt
be.</p>
<p>Valóban, Mária, elsápadva az egésznapi lovaglástól, kinzó
éhséget érzett, de erről nem mert szólani. A szabadban lévő
vadászkonyhákról venyigék fanyar-füstjei, <span class=
"pagenum"><a name="Page_128" id="Page_128">-128-</a></span> öreg
fagyökereknek parázs-párái, rotyogó ételeknek az izei szálldostak
fel a toronyszobába. Nagy lajtokban hordták a vizet a
hegyiforrásból és a pincékből boroshordókat guritottak elő
pirosképü pincemesterek, akik arra látszanak teremtve lenni, hogy
vidámságot és borszagot árasszanak maguk körül. Mária szenvedett az
éhségtől, de még mindig nem mozdult:</p>
<p>– Egyedül leszek az asztalnál, udvarhölgyeim nélkül? – fordult a
királyhoz.</p>
<p>Brandenburgi őrgróf, aki bár a legtiszteletteljesebb állásban
várakozott, most vidoran megszólalt:</p>
<p>– Ó, az udvarhölgyek már mind megérkeztek, persze, csak a
fiatalabbak, akik elbirják az ilyen vadászutnak a viszontagságait.
És itt vannak már a zenészek, a muzsikusok, az énekesek, a
táncosok, akik minden vadászatunkra hivatalosak szoktak lenni.</p>
<p>– Akkor talán mehetnénk, – mondá Mária óvatoskodva, bár a szeme
csaknem szikrázott az éhségtől.</p>
<p>A várudvaron volt teritve, – természetesen, jól elkülönitve
minden nem odavalósiaktól – és az elsőfogás turkesztáni dinnye
volt, amelyet török foglyok termesztettek Szentendrén. A dinnye
jégbe volt hütve és csodálatos zamatot, étvágyasságot,
felfrissülést szerzett az éhségtől elgyötört gyomroknak.</p>
<p>– Ezt nagybátyámtól, Zsigmond királytól tanultuk, – mondá Lajos
király Máriának, amikor az megdicsérte a dinnyét.</p>
<p>Ezután ugyancsak lengyel-módon készült leves következett,
amelyet közmegelégedésre főzött egy Lesieczki Márton nevü
nemesember, aki a lengyel király ajánlatára, már kora ifjuságától
kezdve Ulászló és Lajos király udvarában tartózkodott.</p>
<p>A leves elfogyasztása után Brandenburgi a lengyel nemest valóban
be is mutatta a királynénak.</p>
<p>Most következtek Sárkány uram halai, amelyek feltálalásánál a
főispán felügyelt és több pofonokat osztott ki a halfőzők között,
bár gesztenyével töltött csukáért valóban nem kellett szégyenkezni.
<span class="pagenum"><a name="Page_129" id=
"Page_129">-129-</a></span></p>
<p>Szerémi György, udvari káplán, aki darabideig Tomori mellett is
szolgált a végvárakban, most arra kért engedelmet, hogy a törökök
nemzeti ételét, a piláfot felszolgálhassa, mert nem árt, ha azt is
tudjuk az ellenségről, hogy az milyen étellel táplálkozik. Fogoly
török szakácsok főzték a rizskásából és bárányból való eledelt,
amelyet olyan szerszámokkal füszereztek, amelyeket eddig nem
ismertek Magyarországon.</p>
<p>Borsos és paprikás természete miatt a piláf megköhögtette
Máriát, amire a király megjegyezte:</p>
<p>– Én alig tudom elhinni, hogy a törökök, mint bornemissza népek,
ilyen erős eledeleket fogyasszanak.</p>
<p>– Azt hiszem, az érett paradicsom hiányzik belőle, – mondá
Mária.</p>
<p>A káplán ur nem is felejtette el sohasem Máriának a
köhögését…</p>
<p>Természetesen, minden étel után különböző borokat öntöttek a
kelyhekbe a nemesi apródok, akik ott lábatlankodtak mindenkinek a
háta mögött. A dinnye volt csak kivétel, mert az magában is
szomjuságcsillapitó volt, de például a leves után már használatba
kerültek azok az apró kelyhek, amelyekben a tokaji aszut szolgálták
fel. A halakat nem hiába ajánlotta ama régi mondással Sárkány
Ambrus uram, hogy ne felejtsük el: a hal uszni akar. Somlai bor
járta. A török eledel után szerémi ürmös következett, miután ez a
bor ott terem, amely földet bőven öntözi a portyázó ellenség
vére.</p>
<p>Most Del Burgos gróf, az érsek lépett elő nagy ünnepélyességgel
és a kifogástalan udvaronc modorában jelenté, hogy a királyi pár
utólagos engedelmével néhány hizott ökröt hozatott Bécsből, amely
városban emberemlékezet óta a legjobb marhahust mérik. A legszebb
ökörcimert személyesen hozta ezüsttálcán a királyi párnak. Mária,
miután hazájáról volt szó: ujult erővel látott neki az evésnek. Az
ökörcimerhez mustárok, szószok és olyan tormák voltak mellékelve,
amelyek Máriát ugyancsak megköhögtették. <span class=
"pagenum"><a name="Page_130" id="Page_130">-130-</a></span></p>
<p>Most megint a nemes őrgróf Brandenburgi állott elő és a
következőket jelenté:</p>
<p>– Miután a mai vadpecsenyék még alkalmatlanok arra, hogy abból
emberfia ehessen, ugy intézkedtem, hogy egy két hét előtt elejtett
vaddisznó pecsenyéjét vegyék elő a szakácsok, mert ez a vaddisznó
eleget állott bepácolva ahhoz, hogy a felséges párnak örömére
legyen.</p>
<p>– Brandenburgi érti a vadakat! – sugta Lajos király Mária
fülébe.</p>
<p>És a vaddisznó, bár már némi szaga volt: oly porhanyósnak
mutatkozott, amint azt a fejedelmi udvarok szakácsai előirják.</p>
<p>Most még szakajtókban felszolgált apró, piruló tiszai rákok
következtek, amelyeknek ollóját, farkát harapdálni, szopogatni
lehet, amelyekből akár száz darabot is elfogyaszthatni, anélkül,
hogy az megkottyanna. A rákok harapdálása mellett, – amelyeknek
héjait Lajos a tenyerébe gyüjtötte, hogy aztán a várudvar sarkába
vesse őket, mig Mária egy tányérkára helyezte a rákmaradványokat –
csendesen beszélgetett egymással a királyi pár.</p>
<p>– Azért szeretem a vadászatokat, – mondá Lajos király –
fesztelenül lehet étkezni. Budán mindenki a király szájába néz és
hire megy minden jófalatnak, hogy szóbeszéd, irigység gerjesztője
legyen a budai palotákban. Mig itt csupa meghitt embereimmel vagyok
körülvéve, akik valóban szivből örvendeznek annak, ha a királynak
jóétvágya van.</p>
<p>Mária a rákcsemegét igen jóétvágyassággal falatozta, mert ilyen
eledelhez, tiszai rákhoz, még eddig nem jutott. Ügyes keze hamar
megtanulta a rákkal való bánásmódot és az ollókat, farkokat
pompásan nyitotta fel, hogy a benti hushoz jusson. Majszolásközben
helyeslően bólintott a királynak:</p>
<p>– Mindaddig, amig nem lesz elegendő pénzünk ahhoz, hogy a budai
palotában éppen olyan konyhát vezethessünk, mint bármely püspök
vagy főur a maga <span class="pagenum"><a name="Page_131" id=
"Page_131">-131-</a></span> palotájában: vadászatokra fogunk járni,
hogy jóllakhassunk. De, ha egyszer rendbejövünk, nem cserélem el én
a budai konyhámat a visegrádival.</p>
<p>– Mária, ne álmodozzál, mi sohasem jöhetünk rendbe, mert a
magyar urak azt el nem viselhetnék, hogy a királyuk gazdagabb
legyen, mint ők. Elég volt nekik Mátyásból, aki kisegitette őket,
ha nem pénzzel, hát a fekete seregével. De már atyámat, Ulászlót,
nem engedték lélekzethez jutni…</p>
<p>Mária abbahagyta a rákok tördelését:</p>
<p>– Vajjon, mennyit ér most egy Mátyás-arany?</p>
<p>– Nagyon sokat, bár elég van belőle az országban. A
pénzváltóknak az átszámitási kulcsuk a Mátyás-arany. Mindenféle
pénzt azzal hoznak kapcsolatba. Ennyi, meg ennyi Mátyás-aranyat ér
ez a pénz, vagy amaz a pénz.</p>
<p>Mária elgondolkozott:</p>
<p>– Én ezt a számitást meg fogom tanulni. Nyomban leckét veszek az
innsbrucki kereskedőmtől, amint az megérkezett, mert Logus Tamást
hiába kérdezném ebben az ügyben. Ő csak a tudományokhoz ért.</p>
<p>A király legyintett:</p>
<p>– Ne hidd azt, ezek a humanisták jobban értenek a pénzhez, mint
azt mi gondolnánk. Bankár mindegyik.</p>
<p>Ezenközben halkan pengeni kezdett valahol a zene, amelynek
étkezés alatt tilos volt megszólalni, hogy ne zavarja az uraságok
étvágyát. Hárfa volt, amely valahol megszólalt és oly andalgó
hangzatokat hallatott, hogy a király elfelejtette a
Mátyás-aranyakat, amelyekről éppen bővebben akart Máriának
beszélni.</p>
<p>– Itt a hegyek között már augusztusban érezni az őszt, amint a
nap lement a hegyek mögött. Menjünk a várba, Mária, ahol bizonyára
már együtt vannak hiveink és gondtalan mulatozással töltik
idejüket.</p>
<p>– Csak a kezemet mosom meg előbb! – felelt Mária és egy kis
apródot ugyancsak zavarba hozott ama kivánságával, hogy az
mosdóvizet hozzon neki. <span class="pagenum"><a name="Page_132"
id="Page_132">-132-</a></span></p>
<p>A bálteremben valóban ugy piroslott az élet, mint akár a
szövétnekek lángja.</p>
<p>A német udvarhölgyek igen rövid idő alatt megismerkedtek a
magyar urakkal, hiszen az volt a tennivalójuk, hogy mindenkihez
kedvesek legyenek. Rövid fertályóra alatt mindenkinek tudták a
nevét, – néha csak a keresztnevét, amint egymást szólongatták a
jóbarátok. Az udvari hintók hét udvarhölgyet hoztak a visegrádi
vadászatra Budáról, körülbelül annyi uriember volt, aki a király
legbensőbb környezetéhez tartozott. Brandenburgi, Burgos érsek,
Sárkány Ambrus, Lesieczki… Az öreg Bornemisszát, mint amugy is
hasznavehetetlen embert, szokás volt otthon hagyni az ilyen
mulatságokból.</p>
<p>A várterem olyan szőnyegekkel, függönyökkel volt diszitve,
amelyek bizvást beillettek volna a budai palotába is. (Talán éppen
onnan kerültek ki.) Brandenburgi töltötte be a házigazda tisztét és
ő vezényelte a mulatozást, miután a királyi pár elfoglalta helyét
egy törökös kereveten, amely az ablak mellett állott és
összehuzható függönyökkel volt ellátva. Mária figyelmesen
körülnézett, mielőtt leült volna és mindent kedvére talált, csupán
az nem tetszett neki, hogy éppen a háta mögött jött fel a hold,
amely oly pirosan izzott, mintha távoli csatáknak a képét
mutogatná. Talán csata van valahol, a végeknél, Nándornál?</p>
<p>De már megszólaltak a muzsikások, akiket ugyancsak a bécsi
udvarból szerzett Brandenburgi ama lengyel zenészek helyett, akik
valaha Ulászló királynak muzsikáltak. Ezek tanult zenészek voltak,
akiket akár a templomi kórusokra is lehetett volna alkalmazni. Volt
közöttük egy trombitás, aki az ötödik királyi udvart szolgálja.
Képzelhető, hogy mennyi nótát tudott ez a trombitás, amig a spanyol
félszigetről a budai palota szolgálatába került!</p>
<p>A Brandenburgi tapsolt, mire a zenészek elkezdték játékukat,
miközben egy függönyt leeresztettek a mennyezetről, amely a
muzsikusokat elrekesztette a <span class="pagenum"><a name=
"Page_133" id="Page_133">-133-</a></span> mulatóktól. Jó volt ez a
függöny a mulatóknak is, meg a zenészeknek is. Emezek ölükbe
vehették azokat a kőkorsókat, amelyekből a németalföldi sört
élvezhették a Brandenburgi bőkezüségéből; amazok pedig nem
feszélyezték magukat többé az alsóbbrendü népség előtt.</p>
<p>A Brandenburgi most mindenkinek kijelölte a helyét. A
várteremben és szomszédos fülkékben pihenők voltak felállitva, ahol
majd a fáradalmakat kipihenhetik azok, akiknek erre szükségük van.
Természetesen, Heléne, a cseh udvarhölgy, kapta a legkényelmesebb
helyet a királyné után, – az udvari pletyka jól tudta, hogy
miért?</p>
<p>– Ez az a bizonyos Heléne? Akit Csehországból szöktetett meg az
őrgróf? – kérdezte halkan Mária a királyt, amint szemügyrevette a
sudártermetü, vöröshaju, lángoló tekintetü udvarhölgyet, aki
pirossarku cipőjében éppen táncba indult a Brandenburgival.</p>
<p>Más, hivatalos udvari bálokon rendszerint férfiak férfiakkal
párosulva szokták megnyitni a fáklyatáncot, a hölgyek csak később
következnek sorukra, amikor is álarcot szoktak viselni. A
Brandenburginak az volt az ujitása, hogy álarc nélkül táncolhattak
a hölgyek, miközben szenvedélyes tekintetük ujabb lobogásra
gerjesztette a táncban fáradozó férfiakat.</p>
<p>Heléne valóban papnője volt a táncnak. Bár, már nem látszott
egészen fiatal nőnek: termete kifogástalan volt és egyetlen lépést
sem tévesztett. Amint a zene ütemeire, kezében gyertyával, táncolni
kezdett a Brandenburgival, hol kacéran közeledve, hol csalogatóan
távolodva; amint ezt ama tánc természetrajza előirja. Olykor a
levegőben látszott szállani Heléne, miközben az őrgróf hatalmas
ugrásokat tett feléje, amely ugrások azonban nem voltak
medveszerüek, hanem könnyedek és fiatalosak.</p>
<p>– Furcsa öregember! – sugta Mária a királynak. – Ugy táncol,
mint egy legény.</p>
<p>– Még sok furcsaságot fogsz tapasztalni a Brandenburginál,
<span class="pagenum"><a name="Page_134" id=
"Page_134">-134-</a></span> ha őt közelebbről megismered, – felelt
Lajos ama fiatalos lelkesedéssel, amely néha elővette.</p>
<p>A táncoló pár most a kezükben tartott gyertyákat átadta egy
másik párnak, (Lesieczkinek és Hartlében grófnőnek) akik most
folytatták a gyertyákkal a táncot az őrgróf és Heléne körül, akik
egymás két kezébe kapaszkodva lejtettek.</p>
<p>A zene mind tüzesebben vonta és a két gyertya megint tovább
vándorolt egy másik pár kezébe, amely most már a karéjba
fogózkodott négyest táncolta körül. Amig az utolsó párra is
rákerült a sor és a gyertyákat tartóikba visszatéve, az egész
társaság körbefogódzva lejtette a gyönyörüséges táncot. Egyforma
piros álarc költözött az urak arcára a tánc hevületében, szemeik
ijesztően kezdtek lobogni, homlokuk csapzottan világitott, – mig a
hölgyek többnyire megkisebbitették szemük bogarát, amint
figyelmesen nézték a lovagjaikat.</p>
<p>– Felség, ha megengedi, én is szeretnék táncolni, – szólalt meg
most Mária a király mellett, aki előrehajolva ült helyén és egy
pillanatra se vette le szemét a táncosokról.</p>
<p>– Táncolj a Brandenburgival. Ő a mester, – felelt nagylelküen a
király.</p>
<p>Mária azonban hizelkedően akaratoskodott:</p>
<p>– Én felségeddel szeretnék táncolni.</p>
<p>– Hát akkor várj, frissitőt veszek magamhoz, mert a vacsora
sokkal bőségesebb volt, mint gondoltam volna. Reggel mindkettőnknek
inni kell ama források vizéből, amelyek budai hegyeimben
fakadnak.</p>
<p>– Ezentul majd én állitom össze az ebédek és vacsorák sorrendjét
és igérem felségednek, hogy sohasem lesz szüksége források
vizére.</p>
<p>– Az nagyon jó, Mária, Budán mind azt isszák a hosszuéletü
emberek. Én pedig most már hosszuéletü akarok lenni a te
kedvedért.</p>
<p>A király a szomszéd fülkébe távozott, miközben a tánc szünetelt,
– Brandenburgi, mint figyelmes házigazda, <span class=
"pagenum"><a name="Page_135" id="Page_135">-135-</a></span> nyomban
az egyedül maradott Mária mulattatására sietett.</p>
<p>– Mondd, őrgróf, mennyi fizetést kapsz a királytól, hogy ilyen
mulatságokat rendezel? – kérdezte Mária váratlanul a felhevült
lovagot.</p>
<p>– Kétezer arany a fizetésem! – felelt Brandenburgi és
csodálkozva nézett Máriára.</p>
<p>– Nekem negyvenezer arany az évi jövedelmem, de sajnálnék ennyi
pénzt elherdálni táncra, muzsikára, borra…</p>
<p>A lovag meghajolt:</p>
<p>– Felséged még nem tudja, hogy a Brandenburgiak királyukért
nemcsak a vagyonukat áldozzák fel kész örömmel, hanem az életüket
is.</p>
<p>– Majd meglátjuk! – mondá Mária és jelentőségteljesen a lovagra
nézett és abban a másodpercben éreznie kellett, hogy egy másik női
szempár hirtelen, mint a fellobbanó tüzjel az éjszakában, ugyancsak
kettejük közé furakodik. Heléne volt, a Brandenburgi által ünnepelt
udvarhölgy, aki a hegyes tekintetet a várterem sarkából a királyné
felé repitette, hogy Mária nem tagadhatott meg tőle egy szánakozó
pillantást.</p>
<p>– Hallom, lovag, – folytatta a királyné odavetőleg, mintha
valami érdektelen kérdezősködéssel akarná tölteni az időt a király
visszaérkezéséig – hogy vagyoni romlás fenyeget. A magyarok el
akarják venni Medved váradat.</p>
<p>– A magyarok! – felelt az őrgróf és valamely kicsinylő mosoly
futamodott végig beretvált, patkóval környékezett, széles arcán. –
Kettőn áll a vásár, felség. A magyarok el akarják venni, én nem
akarom odaadni.</p>
<p>– Törvényt hoztak ellened. És ebben az országban a törvényeket
tiszteletben tartják.</p>
<p>– Ha valakinek haszna van belőle.</p>
<p>Mária most hátrafordult, mintha a várablak mögött pirosló
holdvilágtól kérne tanácsot: <span class="pagenum"><a name=
"Page_136" id="Page_136">-136-</a></span></p>
<p>– Ha egyszer eladni akarnád a váradat, gondolj reám. Adok érte
annyit, mint Szapolyai, vagy Fugger.</p>
<p>A király visszatért, Brandenburgi Heléne mellé vonult, a
zenekarból az eddigi tánczene helyett andalgó hárfapengetés
hangzott, amely oly szomjassá teszi a sziveket, mint a forrásukat
hiába kereső szarvasokat. Ám Heléne, az ünnepelt, igen elkomolyodva
nézett maga elé, holott eddig a zene ütemeire arckifejezése mindig
más és más érzelmeket árult el, mint aki szivből együtt érez a
zenészek vidor vagy bús dallamaival. A király hallgatott, Mária
nyugtalankodva nézegette a háta mögött emelkedő holdtányért, mintha
a holdbeli emberkék különböző jeleket adnának neki.</p>
<p>A hárfa pengett és valahol, valamerre, – ki tudná, hogy mely
függöny mögül – csiklandós, egerésző női nevetés hallatszott…
Bizonyosan egy pirosarcu magyar ur dicsérgette felhevülten valamely
udvarhölgy piros cipősarkait.</p>
<p>A hárfa pengett és a király alig észrevehetőleg megérintette
Mária kezét, amelynek olyan formája volt, mint egy litániának az
innsbrucki apácakolostorban, – hosszukás volt ez a kéz, a szentek
örökké imádságra nyult ujjaival.</p>
<p>– Megkoronáztatlak, Mária, és feleségül veszlek, – rebegte a
király, mintha most eszmélt volna arra, hogy miért is üldögél ez
augusztusvégi éjszakán a római császár huga mellett.</p>
<p>Mária hálatelt pillantást vetett Lajosra:</p>
<p>– Köszönöm, felség, hogy mindig reám gondol, itt a hegyek között
is, ahol gondtalan szivvel mulatoznak a vadászok a jól sikerült
vadászat után. Sohasem fogom elfelejteni felségednek, hogy éppen
akkor vigasztalt meg szavával, amikor éppen borus gondolataim
kezdtek támadni.</p>
<p>– Hadd most a borut, Mária, ugy sem kerülhető el annak árnyéka a
mi életünkben, – szólt Lajos és gyengéden megszoritotta a Mária
kezét. – Holnap visszamegyünk Budára és a máért felelősségre von
<span class="pagenum"><a name="Page_137" id=
"Page_137">-137-</a></span> Burgio báró, a pápa küldötte, miközben
gyanakvólag vizsgálja, hogy hol töltöttem az éjszakát.
Rókamosollyal jelentkezik kihallgatásra a velencei Massaro, aki
olyan szégyenteljes dolgokkal feketit be a Doge előtt, hogy az
elbujdosáshoz volna kedvem, ha nem volnék magyar király. Dörmögve,
mint valami vén erdei szellem, jár Bornemissza uram, a
kincstárnokom és pénzt kér tőlem, holott azt neki kellene
megszerezni. Holnap visszamegyünk Budára és megint csak a trónuson
találkozhatunk mindaddig, amig a veszprémi püspök Szent István
koronájával meg nem érinti a jobbválladat… Vigadjunk kevés hiveink
között.</p>
<p>– Táncoljunk, felség, mint ahogy megigérte, – felelt Mária
hirtelen nekividámodva, mintha ebben a percben ébredt volna
tudatára annak, hogy neki voltaképpen nincs más hivatása, mint a
buskomoly király mulattatása.</p>
<p>A király felemelkedett ültéből és Máriát kézenfogva, a terem
közepére sietett ama könnyed, fiatalos léptekkel, amelyek csak
jóidőben tisztelték meg vendégségükkel a lábszárait.</p>
<p>– Lejtsünk, amig nem virrad! Reggel templomba megyünk.</p>
<p>Brandenburgi, aki házigazdának példája volt ebben az országban,
két aranyozott gyertyát hozott elő, amelyeket a szövétnek lángjánál
meggyujtva a király és királyné kezébe adott. Tapsra verte a
tenyerét, mire az eddigi hárfahang méla zokogásba fulladt és a
függöny mögött a trombitások előrántották hangszereiket, hogy a
fáklyatánc ütemes tánczenéjébe kapjanak.</p>
<p>Mária – Lajos király toborzó lépései helyett – oly andalgó
szelidséggel kezdte a fáklyatánc lépéseit, mintha az innsbrucki vár
termében táncolna, ahol a karra kötött fehér kendő jelezte a női
növendékeket, akik a táncnál a férfiak szerepét töltik be…</p>
<p>A király szépen táncolt, meglátszott táncán a Brandenburgi
nevelése.</p>
<p>Habár toborzósan kezdte: még se táncolt ugy, <span class=
"pagenum"><a name="Page_138" id="Page_138">-138-</a></span> mint
azok a magyar urak, akik mindennap teleitták magukat és ugyanezért
mindennap táncoltak. A király nagyon birta az italt és a vacsoránál
elfogyasztott bormennyiség meg se kottyant neki. (Ezt is
Brandenburgitól tanulta.) Ugyanezért hibátlanul táncolt, anélkül,
hogy ingadozott vagy csetlett-botlott volna, ami étkezés után nem
volt szokatlan a budai palotában.</p>
<p>Mária táncán viszont meglátszott, hogy koragyermeksége óta olyan
atmoszférában nevelkedett, ahol nagy sulyt helyeznek vala a táncra
és zenére. Táncát nézvén, a szemlélőnek eszébejuthatott akár a
brüggei ódon Herceg-lak, akár I. Miksa császár bécsi udvara. Báj és
kivánatosság volt ebben a táncban, amelyet Mária lejtett karjára
kapott lovaglóöltönyével. Szarvaslábai pontosan kirakták a taktust,
mint valamely életfigurát, amely szerint a fiatal hölgynek majdan
folytatni kell életét. Egyetlen lépést sem hibázott a pirossarku
cipőben, amelyet sohase mulasztott el vadásztarisznyájába tenni
későbben sem, amikor a vadászat véget ér és az ezüstsarkantyus
csizmák lekerülnek a lábról.</p>
<p>Lajos király nedvesedő halántékkal figyelte arája táncát,
gyönyör és elámulás ült arcára, röviden, forrón lélekzett, mint
akár a leghevesebb lovagjátékban, a Jagellók szlávos mélabúja
eltünedezni látszék tekintetéből, hogy helyet adjon ama paradicsomi
kedélynek, amely anyja, De Foix Anna, révén spanyol és francia
királyok véréből került ereibe.</p>
<p>– Kik tanitották táncolni, felség? – kérdezte Mária, amikor a
tánc végeztével visszatért Lajos királlyal a kerevetre.</p>
<p>A király egy velencei kendővel a homlokát törölgette.</p>
<p>– Mesterem volt György őrgrófon kivül Balbi főtisztelendő ur is,
aki valaha Firenzében az Ifjak Virágos Kertjének tanára volt.
Némely figurát az érsek urtól, Burgos urtól tanultam. És te hol
tanultad ama istennői mozdulatokat, amelyek oly rózsaszinüek, mint
maga a <span class="pagenum"><a name="Page_139" id=
"Page_139">-139-</a></span> nagy Reneszánsz, amelynek mi ketten
késői maradékai vagyunk?</p>
<p>– Ne mondja, felséged, hogy a Reneszánsz elmulott… Itt van az
bennünk, felettünk, körülöttünk, csak éppen Magyarországon nem
mivelhetjük a helybeli szilaj, akaratos, nyakas életmód miatt.
Persze, a szegénységünk is hozzájárul, hogy ne élhessük ki
magunkat, hogy ne gyümölcsöztethessük a bennünk rejtőző értékeket,
hajlamokat, hangulatokat, müvészi becsvágyakat… Az emberi életmód
itt oly megkötött, mint valami régi törvény, amelyet ódon, dohos
királyok állitottak fel arra nézve, hogy alattvalóik lelkét
megkötözzék. Az életnek pedig egészen más célja van, mint a régi
királyok törvényeinek a betartása. Minden élet külön élet, –
független a többitől – nem igazodhatik senkiéhez sem, mert az a
rabszolgaságot jelenti. Egyedül él mindenki, mint ahogy egyedül hal
meg…</p>
<p>Nem tudta Mária teljes bizonyossággal, amikor Logus Tamás, a
humanista szavait idézte itt a vizivárban Lajos király előtt, hogy
vajjon a király megértette-e ezeknek a szavaknak jelentőségét?
Nyakszirtjét hátrafeszitve várta a király válaszát… De a király
látszólag nem figyelt szavaira, azok a halk sikolyok, kuncogó
kacajok, fojtott kiáltások kötötték le figyelmét, amelyek a
biboros, bársonyos függönyök mögül hangzottak, ahol a lovagok
mulattatták az uj udvarhölgyeket. Brandenburgi mély hegedühangja
valahonnan nagy távolságból hallatszott. Mintha távolodott volna a
vizivárból, hogy egyéni külön életet éljen valahol az erdő lombjai
alatt, vagy a Dunapart füzeseiben. A király fájdalmasan hallotta,
hogy az éjszakában egy női hang is felelget az őrgróf bugó,
bika-morduláshoz hasonlatos hangjaira. Vajjon, beváltja régi
fenyegetését Brandenburgi és valóban megházasodik? A király nagyon
egyedül érezte magát, amikor leghüségesebb hivének, mentorának,
nevelőjének hangját kivül a váron hallotta. S ezért szórakozott
gőggel szólalt meg:</p>
<p>– Azt kérdeztem tőled, Mária, hol tanultál táncolni,
<span class="pagenum"><a name="Page_140" id=
"Page_140">-140-</a></span> te pedig olyan dolgokról beszélsz,
amelyeket egy király sohasem érthet meg. Mi nem élhetünk magunknak,
mi az országnak élünk. Arra felelj tehát, amit kérdeztem, hol
tanultál táncolni?</p>
<p>Mária feszült magatartása felengedett. Kutató, gyors,
lélekbenéző pillantást vetett a királyra és mosolyogni kezdett,
mintha édes ábrándokat hallgatna abból a hárfa-hangból, amely a
függönyök mögött ismét megszólalt…</p>
<p>– Én tulajdonképpen senkitől sem tanultam táncolni, mert hiszen
a nőkkel együtt születik a tánc. Amikor először lábamra vonták a
pirossarku cipőt: már ugy éreztem, hogy táncolni is tudok.
Brüggében minden este táncoltak a palotában…</p>
<p>– Budán nehéz volna ezt megtenni a primás és többi magyar urak
miatt, – felelt Lajos király panasztalan hangon. – A primás azzal
fenyeget, hogy árnyékkirállyá válok a magam országában, ha
táncmulatságokat rendezek a palotában. Egy magyar királyhoz nem
méltó a tánc.</p>
<p>Mária megint csak azzal a különös, kutató tekintettel nézett a
királyra, mintha legrejtettebb elhallgatott gondolatait akarná
kikémlelni, aztán, miután a zene megint táncütembe kezdett,
hirtelen felemelkedett, mint egy virágszál, amely az imént még
térdepelt a nap előtt.</p>
<p>– Lejtsünk egyet, felség, miután Budán amugy sem szabad
táncolni!</p>
<p>A függönyök mögül lovagok és urnők jöttek elő a tánczenére, akik
azonban nyomban visszavonultak, amikor Máriát táncba indulni
látták. Valami titkos parancs lehetett arra nézve, hogy a királyi
jegyespár mulatozását ne zavarja senki.</p>
<p>Mária talán megejtőbben táncolt, mint az előbb. Bűbáj volt a
táncában, amelyet késő öregségükig nem felejthetnek el a férfiak.
Babonázás volt minden mozdulatában, amely babonásság holdvilágos
éjszakán is eszébejut az erdőn járó lovagnak. Alattomos láz
rejtőzött <span class="pagenum"><a name="Page_141" id=
"Page_141">-141-</a></span> lépéseiben, mintha valamely olyan
vérhullám hajtaná lábait, amely vérhullám a nagy boldogságokat,
vagy a nagy boldogtalanságokat okozza a szivekben. Egész lénye,
valója felnyilni látszott, mint egy érett gyümölcs, amelyből méz
csurgadozik… A király, aki Máriát a táncban követte, megittasult
darázsként hömpölygött az előtte ringó-rengedező rózsaszál után.
Brüggében, a Herceglakban valóban jól tanitották a táncot.</p>
<p>Mikor a zenekar elhallgatott és Mária kezét nyujtotta Lajosnak,
hogy a kerevethez visszavezesse: a király halántéka lobogott…</p>
<p>– Mit adhatok neked azért a gyönyörüségért, amelyet nekem
okoztál táncoddal, te égből földreszállott tünemény, te sohasem
látott pillangó?</p>
<p>– Ajándékozd nekem, felség, Vöröskő váradat, hogy megvethessem
alapját jövendőbeli gazdagságunknak, – felelt Mária olyan
egyszerüen, mintha egy tyuktojásról lenne szó.</p>
<p>– Legyen mától fogva a tied Vöröskő vára, bár nem látom be, hogy
ennek az eladósodott, elhagyott bagolyfészeknek bármi hasznát is
vehetnéd, – mondá hirtelen Lajos.</p>
<p>Mária ugyan felhevült volt a tánctól, de fekete szeme nyugodtan,
felindulás nélkül tapadt a királyra, mint az örök józanság és
számitás.</p>
<p>– Köszönöm ajándékát, felség, majd megkérem Logus Tamást, hogy
az irást készitse el.</p>
<p>– Gyermek! – kiáltott fel Lajos király. – Ne köszönd meg ezt az
ajándékot. Rosszabb ez, mintha kigyót ajándékoztam volna neked.
Harminchatezer aranyforint adósság terheli Vöröskő várát. És azzal
a pénzzel éppen a Szapolyainak tartozom.</p>
<p>Mária halkan nevetett:</p>
<p>– Majd elszámolok én Zápolya urammal. Nemcsak elszámolok vele,
de leszámolok vele, mert szivemet nem sérti egyéb, mióta ennek az
országnak a földjére tettem a lábomat, hogy itt vannak mindenféle
Zápolyák, akik <span class="pagenum"><a name="Page_142" id=
"Page_142">-142-</a></span> sokkal gazdagabbak a királynál.
Elpirulok akkor is, amikor egyedül vagyok és megfeszitett erővel
gondolkozom azon, hogyan segithetnék uram, királyom, Ludovicusom
bajain. Vajjon hány vára, hány földje van annak a Zápolyának?
Akármennyi is legyen neki, majd rajta leszek, hogy nekünk is
ugyanannyink legyen.</p>
<p>– Mielőtt elmennék Ferences barátnak, aki II. Gyula pápa
utasitására már atyám életében a magyar királynak adta az
összegyüjtött Péter-filléreknek felét.</p>
<p>Mária egyik percben tudott könnyein át mosolyogni, másik percben
mosolyogva sirni. Most az utóbbit választotta:</p>
<p>– Felség, ne beszéljen igy, mert szivem szakad. Mi nem lehetünk
elveszve addig, amig a török veszedelem fenyegeti Magyarországot.
Ez a veszedelem pénzt ér, – ez a veszedelem nekünk arravaló, hogy
mindig találjunk forrást kiürült erszényünk felujitásához. Nem
hagyhatnak el bennünket se a napnyugati királyok, se a pápa
Őszentsége, de még a nyakaskodó magyar urak sem, amig a török a
határon áll. Mi vagyunk azok a szegények, akiken akkor is kell
segiteni, ha törik-szakad. Mért nem küld felséged Nándorfejérvárnak
segitséget?</p>
<p>– Mert ötven forintba kerül az ágyuknak elszállitása Budáról a
Szávához. Ez az ötven forint se égen, se földön nincs.</p>
<p>A zene ujra megszólalt és most már Lajos állott fel Mária
mellett:</p>
<p>– Lejtsünk egyet, Mária, mert lelkemben kisérteteket
ébresztettél szavaiddal. Segiteni ugy sem tudunk azzal, hogy itt
egymást gyötörjük e kellemetességekre szánt éjszakán. VIII. Henrik
angol királynak már megirtam, hogy az ország erei annyira megtörvék
a hosszas háborukban, hogy semmi módon már fel nem tartóztathatja
akkora ellenség támadását. Erre az évre ötmillió aranyat ajánlottak
fel adóba az ország rendei, de 45.747 forintnál többet behajtani
nem lehetett. Mért busulnánk tehát, Mária? Lejtsünk egyet!
<span class="pagenum"><a name="Page_143" id=
"Page_143">-143-</a></span></p>
<p>Mária tiltólag emelte fel a kezét.</p>
<p>– Nem, felség, hagyjuk most már a táncot, gyönyörködjünk inkább
jóhiveink táncában, akik szegénységünkben is kitartanak mellettünk.
Nézzük táncra perdülni a lovagokat, akik eddig hölgyeikkel
kénytelenek voltak a függönyök mögött meghuzódni, mert a király
táncolt… Beszéljünk nyitott szemmel a veszedelemről. Mindig csak a
felettünk lévő veszedelemről beszélgessünk, amig a jótanácsot
megtaláljuk. Nem azért lettem magyar királyné, hogy elveszitsem a
koronámat, mielőtt azt a fejemre tették volna.</p>
<p>Lajos kiegyenesedett a kérlelő, kedvszegő, fájdalmat célzó
szavakra és álltában igy válaszolt Máriának:</p>
<p>– A magyar királynak ugyan kevesebb a hatalma, mint például a
békaszemü VIII. Henrik angol királynak, akinek olyan vastag nyaka
van, hogy alig fér bele a gallérjába… Kevesebb hatalma van tán
Zsigmond nagybácsinál is, akinek csak annyit engednek meg az
országában, hogy hosszu bajuszt nevelhessen. De annyi hatalma még
mindig van a magyar királynak, hogy táncra perdüljön, amikor a
lelke kisértetei elől szabadulni akar. Jer, tehát Mária és kisérj
táncba észvesztő gondolataim elől.</p>
<p>Mária bár kelletlenül követte Lajost a táncba, ezt nem mutatta,
mert a királynak testi nehézségei az este elfogyasztott ételektől
és italoktól voltaképpen csak most kezdtek muladozni. Bár még nem
töltötte be tizenhatodik életévét, különös táplálkozása miatt olyan
volt az emésztése, mint azoké az idős embereké, akiknek ejtőzni,
vagy aludni kell étkezés után.</p>
<p>A király most kézenfogva táncolt Máriával, a nemes apródokat,
akik a gyertyákkal elősiettek a fáklyatánchoz, visszaparancsolta.
És átadván magát a tánc gyönyörüségének, vidám hangon beszélt
Máriához, aki hiába próbált elhaloványodott arcára mosolyt
erőltetni. Valamely vándorgólya, amely ezen az éjszakán a Duna
felett átrepült: elvitte kedvét Máriának a vizivár lovagterméből.
<span class="pagenum"><a name="Page_144" id=
"Page_144">-144-</a></span></p>
<p>Táncközben igy beszélt Lajos király Máriához:</p>
<p>– Az apám gyakran látott kisérteteket, amelyekről nekem beszélt,
amikor gyermekkoromban a térdén lovagoltatott. A budai palota
folyosóján gyakorta szemközt jött vele Szapolyai György, vagy
Werbőczy, mindketten ellenségei, akiket hiába akart megragadni,
mert csak levegőt markolhatott. A palotát akkor kivülről fütötték,
amig Diósgyőrből, a mi birtokunkról pontosan küldték a
fás-szekereket. A kisértetek rendszerint egy ilyen fütőlyukban
tüntek el apám elől. Apám felnyitotta a kályhaajtót, odabenn a
zsarátnok világitott és a piszkafa, a fütő lopott sódarjait és
kolbászait találta a kályhakürtőben. Holt anyámat is évekig látta a
palota kertjében, ahonnan hivogatólag integetett felé fehér
kezeivel… Mária, te mégsem tudsz ugy táncolni, mint eleinte
hittem!</p>
<p>– Felség, a szivem…</p>
<p>– A szivükre hivatkoznak mindazok, akik félnek az élettől vagy a
haláltól. Apámnak is nyomban megfájdult a szive, amikor
Esztergomból a palota udvarára berobogott Bakócz primás uram, a
maga hatszáz lovasával, mert sohasem lehetett tudni előre, hogy
miféle kivánságokkal jön ez a félelmetes pap. Az én szivem is
mindig fáj, mert tudom, hogy a halál, amely apámat elvitte:
leselkedik körülöttem. Ezért felejteni akarok… Mária, mosolyogj
rám!</p>
<p>– Felség, a kedvem…</p>
<p>– Gyermekkorom óta megszoktam, hogy mindig rosszkedvü embereket
lássak magam körül. Ezért szeretem most azt az embert, akinek
jókedve van… Ne légy tehát szomoru soha Mária, mert a szomoru ember
nekem olyan, mint a füst, amelyet a nyári nap heve a kéményből a
nyitott ablakon szobámba fuj… A szomoru ember nekem olyan, mint az
éjszaka virrasztó szél, amely egymagában csavarog a pusztaságokban,
hegységekben.</p>
<p>– Felség, én szeretem a szomoruságot. De felséged kedvéért
ezentul vig leszek.</p>
<p>– A legtökéletesebb szomoru ember, akit valaha <span class=
"pagenum"><a name="Page_145" id="Page_145">-145-</a></span> láttam,
az apám volt. Ő már olyan szomoru volt, hogy a szakállát sem
vakarta meg, mert az esetleg örömet okozott volna neki. Az apám azt
hitte, hogy minden mosolyért, minden kedves óráért jóelőre meg kell
szenvedni az embereknek, mert az örömöket nem osztogatják
ingyenben. Igy aztán tulajdonképpen sohasem bocsátotta véglegesen
fejét a bubánatnak az apám, mert meggyőződése volt, hogy a
rossznapok nélkül nem következhetnek el a jónapok. – Mária, hiszel
abban, hogy még reánk is virradnak jónapok?</p>
<p>– Fiatalok vagyunk, felség, még sok mindent megérhetünk.
Különösen, ha pénzünk leend.</p>
<p>– Én nem értek a pénzszerzéshez, csupán a pénz elköltéséhez. Nem
tanitott engem arra senki, hogy lehetne akár egy rajnai forintot is
szerezni, ha csak nem kölcsönbe a zsidóktól. Talán te hoztál
magaddal valamely tudományt a külső országokból, vedd hasznát.</p>
<p>A király időközben megunta a táncot, mert verejtékezni kezdett
és nagy szomjuság lepte meg. A kancsók és a vödrök, mint minden
vadászatkor, szinültig voltak töltve a vizivár pincéjébe, ahová
néhány lépcsőfok vezetett. A király a pincének vette az utját, mint
aki jól ismeri erre a járást.</p>
<p>Brandenburgi őrgróf éppen megérkezett az éjjeli kalandozásból és
egy függöny mögül megmutatkozott. Mária nagy örömmel intett
neki.</p>
<p>– Van már valamim, amit cserébe felajánlhatok Medved várért.
Vöröskő vára a király ajándékából mától fogva az enyém.</p>
<p>A Brandenburgi hódolattal meghajolt:</p>
<p>– Felségednek csak egy szavába kerül, hogy az ország bármely
várát lábai elé rakják.</p>
<p>Mária ugy tett, mintha nem is hallotta volna az őrgróf szavait.
Szemöldökét magasan homlokára vonta, amikor tovább alkudozott a
Brandenburgival:</p>
<p>– Nos és mennyi készpénzt kell fizetnem, hogy a csere
létrejöhessen?</p>
<p>– Valami csekélységről van szó… Jóformán <span class=
"pagenum"><a name="Page_146" id="Page_146">-146-</a></span>
beszélni sem érdemes róla, – legyintett az őrgróf. – Valami adósság
van a birtokon, amelyet Szerencsés Imre hitelezett. Ezt az
adósságot meg kell fizetnünk.</p>
<p>– Tehát mennyi az a pénz? – ismételte Mária sürgetőleg, mert
elhatározásaiban szerette magát gyorsnak mutatni.</p>
<p>Brandenburginak láthatólag nehezére esett a pénzügyi
tanácskozás, mert hiszen mégis csak a bécsi udvar lovagja volt,
ahol a hölgyekkel nem volt szokás pénzről tárgyalni.</p>
<p>– Az összeget, őrgróf!</p>
<p>– Hát bevallom, hogy mindenféle kamatokkal együtt 17 ezer és
kétszáz forinttal tartozom Fortunátusnak…</p>
<p>– Mennyi az rajnai pénzben? – kérdé Mária és magában
számolt.</p>
<p>Brandenburgi kivágta:</p>
<p>– Ahogyan mostanában Budán számolják a zsidók a rajnai forintot:
ez az összeg megfelel 26 ezer és 812 rajnai forintnak.</p>
<p>– Nem lehetne arról tenni valamit, hogy a magyar forintot a
budai zsidók kedvezőbben számitsák? – kérdezte hirtelen Mária
bizonyos elgondolkozás után.</p>
<p>– A magyar királynak erre nézve semmi hatalom sem áll
rendelkezésére, – felelt a Brandenburgi.</p>
<p>Mária ezután sokáig szórakozott szótalansággal ült helyén és a
táncosokat nézte, de nyilván nem látta őket. Messzirejártak a
gondolatai… Olyan messze, ahol tizenhétéves leányoké nem szokott.
Számolt magában…</p>
<p>A király csak jódarab idő multával került elő, mert a
bormérőszobában találkozott az ékesszavu Burgos-szal, a császári
követtel, aki szokás szerint Európa legkeresztényebb fejedelmeként
ünnepelte Lajost.</p>
<p>A kora őszi, hervadtan hüs és sokszinü hajnal eregette már
buskomoly fényeit, amikor a mulatságnak vége lett és a
vadásztársaság visszaindult Budára. Az utmenti erdőkben már a
sötétkéknyakravalós cinke <span class="pagenum"><a name="Page_147"
id="Page_147">-147-</a></span> hallatta télies hangjait, a Dunán
sietve eregették lefelé tutajaikat a Vág tótjai, mert még
alkonyattal városhoz akartak érni, ahol fájukat eladhatják.</p>
<p>A király az éjjeli mulatozástól kifáradtan: lehorgasztott fejjel
lovagolt és alig szól vala Máriához. Mária gondolataiba volt
elmélyedve…</p>
<p>Budán nagy meglepetés várta őket, a királynak, valamint a többi
uraknak is nyomban kiszállott az álom a szemükből. A város
határában találkoztak Logus Tamással, aki lórakapva éppen
Visegrádra akart nyargalni a király után. A humanista tudós, bár ez
éppen nem volt szokása: nagy felindulással adta elő a dolgokat.</p>
<p>Az történt, hogy a király nagykorusitása és Mária
megkoronáztatása ügyében késő őszre országgyülés volt hirdetve a
Rákosra. Csak novemberre volt kitüzve az országgyülés ideje, de
egyes vidékekbeli magyarok, különösen a Szapolyai-részekből, a
hosszu ut miatt hamarabb elindultak és Budán a Fehér Farkas-hoz
cimzett fogadóban szállottak meg. Hogy, hogy nem, egyszerre
sugni-bugni kezdtek a fogadóban valaki azt találta ki, hogy a
király nagykorusitása után felszabaditja a jobbágyságot, hogy igy
tegyen szert elég erőhatalomra a török ellen… A visegrádi vadászat
hire éppen kapóra jött a Fehér Farkasbeli uraknak, mert
elhatározták, hogy betörnek a palotába és ott mindent szétszórnak.
Tervük tán könnyen sikerülhetett is volna, ha ugyancsak ezen a
napon véletlenül a végekről meg nem érkezik Tomori uram a maga
huszonöt lovasával. Tomori már a budai palotában volt, amikor a
kapu előtt gyülekezni kezdtek a nemes urak és éktelen káromkodásba
kezdtek. Tomori azonban helyén volt bezáratta a palota kapuját,
majd mikor a nemes urak fokosaikkal döngetni kezdték a kaput: a
végek kapitánya megtöltetett egy nagy puskát és azzal a dühöngő
nemes urak közé lövetett.</p>
<p>– Tomori Budán! – kiáltott fel Lajos király és <span class=
"pagenum"><a name="Page_148" id="Page_148">-148-</a></span>
megsarkantyuzta lovát, hogy gyorsabban érjen a palotájához.</p>
<p>A palota előtt Tomori végvári vitézei őrködtek… Üres volt térség
és utca, mindenki házakba bujt az elszánt vitézség elől.</p>
<p>– Tomori! – kiáltotta a király, amikor benyargalt palotájába és
lováról leugorva egy szőrcsuhás szerzetes nyakába vetette
magát.</p>
<p>Mária ekkor látta először Tomorit… <span class=
"pagenum"><a name="Page_149" id="Page_149">-149-</a></span></p>
<div class="chapter">
<h2>HARMADIK RÉSZ<br />
A mohácsi pénz</h2>
</div>
<h3>I.<br />
<i>Mária üzletet köt</i></h3>
<p>– Tomorinak pénz kell, mert a végeket nem lehet tartani, –
sugták-bugták a budai palotában, a király Fortunátus Imre után
küldött és bezárkózott vele legbelsőbb szobájába. Mária is
naphosszat tanácskozott azzal az innsbrucki kereskedővel, aki egy
estén megérkezett és kvártélyt a királyné házában, a Keresztelő
Szent János-utcában kapott. Habár szakállas ember volt az
innsbrucki: még se volt zsidó. Deresedő, hatalmas szál ember volt,
aki a két ujja között meghajlitani tudott egy magyar forintot,
pedig éppen elég rezet kevertek abba a puha ezüst mellé. Az
innsbrucki azok közé az emberek közé tartozott, akik mindennel
foglalkoznak, ami némi jövedelmet hajt. Sajnos, az innsbruckinak
nem volt akkora szerencséje, mint elszántsága, mert mostanában is
bukás miatt kellett menekülnie a külső országokból. Wild Jánosnak
hivták és olyan köpenyeget viselt, mint a csillagjósok. A köpenyeg
zsebéből soha sem hiányzott az a kis, érzékeny, kétkaru mérleg,
amellyel Wild János mindent megmért, pénzt és embert egyformán.
Egyébként szükszavu ember volt, Márián kivül senkivel sem beszélt a
budai palotában.</p>
<p>Mária egy szép őszi délután a palota kertjében sétálgatott,
hátán összefont karral és mélységesen elgondolkozva, <span class=
"pagenum"><a name="Page_150" id="Page_150">-150-</a></span> mint ez
az utóbbi időben szokásává válott. Mátyás király olasz kertészei
rendezték be valaha ezt a kertet, de az őszi hervadás ellen ők sem
tudták megvédelmezni. Sárgult már minden, az őszi madarak
mindenfelé jelentették a bekövetkező évszakot.</p>
<p>A kerti bástyán, ahonnan a Dunára lehetett látni: Mária emberi
alakot vett észre, öregember merengett ott a bucsuzkodó
napsugárban, Logus Tamás volt, aki nagy könyveivel ide
kivonult.</p>
<p>A jövendőbeli királyné nyájasan közeledett a humanistához:</p>
<p>– Miféle tudományok volnának azok, amelyek még ismeretlenek
volnának főtisztelendőséged előtt?</p>
<p>A humanista ama kor divatja szerint nyomban lovagi poziciót
öltött fel testtartásában, amint egy hölggyel beszédbe ereszkedett,
de Logus Tamás féltérdre is ereszkedett Mária előtt…</p>
<p>– Semmit sem tudunk, bármennyit tanulunk. Üres koponyával
megyünk a föld alá, még ha a világ valamennyi könyvét is végig
olvashatnánk. A tudósok csak kérkednek azzal, hogy bármit is
tudnak. Én bevallom, hogy olyan szegény vagyok tudományos
ismereteimben, mint egy koldus.</p>
<p>Mária igen jól ismerte Logus Tamás uram képmutató szavait, azért
nem is válaszolt a tudós szerénykedő szavaira, inkább a könyveket
vette szemügyre. Keleti irással irott könyvek voltak ezek. Mária
nem sokat tudott meg belőlük.</p>
<p>– Vajjon mi lehet ezekben a könyvekben? – kérdezte
szórakozottan.</p>
<p>Logus Tamás halkan, egyszerüen felelt:</p>
<p>– Ezekben a könyvekben a budai palota hirei és eseményei vannak
leirva, amint a velencei követ őnagysága azokat a köztársaságnak
megjelentgette.</p>
<p>– Hm, – felelt Mária. – És hogyan kerültek ezek a könyvek a
főtisztelendőséged kezébe?</p>
<p>– Nekünk mindenütt vannak barátaink, vagy legalább is
humanistatestvéreink, akik gondoskodnak <span class=
"pagenum"><a name="Page_151" id="Page_151">-151-</a></span> arról,
hogy ne járjunk sötétben. Velencében is van valaki, aki gondoskodik
arról, hogy az éj világos legyen.</p>
<p>– Aki ellopja a budai követ jelentéseit és azokat elküldi
Budára, – mond Mária. – Hát halljuk, hogy mit jelentett legutoljára
a velencei követ őnagysága Budáról a tanácsnak.</p>
<p>Logus Tamás a disznóbőrös könyvre helyezte a kezét és óvatosan
beszélt:</p>
<p>– Azt jelentette, hogy Magyarországon olyan elégedetlenség van,
hogy nem csodálkozna, ha azok a prédikátorok, akik mindenfelé
elmennek a Luther Márton tanaival: egyszerre megjelennének
Magyarországon is.</p>
<p>– Ugy tudom, hogy törvények vannak, amelyek szerint a
luteránusokat elégetik, – felelt bizonyos fitymálással Mária.</p>
<p>– Én nem tudom, hogy jólteszik-e, amikor a Luther hiveit
elégetik, – felelt Logus Tamás. – A máglya füstjét és tüzét szét
szokta fujni a szél.</p>
<p>– Hát még mit jelentett követ őnagysága? – kérdé Mária.</p>
<p>– Ez már valamivel érdekesebb… Azt jelenti, hogy a köztársaság
ügyeljen a Magyarországból jövő tallérokra, mert Budán
pénzhamisitás készül.</p>
<p>– Mindig gyülöltem Velencét! – kiáltott fel Mária. – Hűtelen,
csalfa, önző, – egy osztrigát sem ad csalárd gondolat nélkül. Ha
egyszer ajtót mutathatnék azoknak a velencei nobiliknek, akik
alattomos lépteikkel keresztül-kasul bejárták a budai palotát és
minden szekrénybe bekukucskálnak! Még szegény boldogult anyósom
szoktatta ide a velenceieket. Az ő egyszerü lelkivilágában nagy
tiszteletet táplált a velencei kereskedők iránt. Mit ir a
pénzhamisitásról a követ ur őnagysága?</p>
<p>Logus Tamás minden felindulás nélkül felelgetett, hiszen azért
volt humanista:</p>
<p>– A követ ur őnagysága azt irja, hogy a budai udvarnak igen jó
alkalma van most, miután a török <span class="pagenum"><a name=
"Page_152" id="Page_152">-152-</a></span> veszedelem folyvást
közeledik, hogy kinyujtogassa kezét olyan kincsek után, amelyekhez
egyébként semmi köze nem volna. Követ ur nagysága világosan
megjelöli a budai templomok egyházi kincseit, amelyek szerinte
veszedelemben forognak. Tomorinak, a végek védelmére pénz kell és a
király nem fog tudni máshonnan pénzt elővenni, mint a templomokból.
Figyelmeztetni kell pápa Őszentségét, figyelmeztetni kell Burgio
nuncius uramat, fel kell lármázni az egész katolikus világot, hogy
a terv ne sikerülhessen.</p>
<p>– És ha valóban szükség volna a jó egyházi ezüstre, aranyra:
vajjon nem Velence volna az első, amely azt elfogadná? – kérdé most
fojtott hangon Mária.</p>
<p>– Erre nézve azt jegyzi meg, követ ur őnagysága, hogy nagyon fél
attól, hogy az uj pénzbe több rezet fognak keverni, mint a régibe,
mert azt nem a királyi pénzverdékben szándékoznak veretni, hanem
valamely pincében, ahová nem láthatnak be a szemek.</p>
<p>– Ó, a kutyák! – rebbent fel őszinte haraggal Mária.</p>
<p>A humanista összekulcsolta a kezét:</p>
<p>– Nem lehet haragudni, felség, az egész világon igy vagyunk a
pénzzel, mindenütt kevesebb értéküt akarnak adni. A hamispénz
körülutazza az egész világot, valahol aztán megragad, parasztnál
vagy katonánál, mert hiszen valakinek fizetni kell a
hamispénzért!</p>
<p>– És a zsidók?</p>
<p>Logus Tamás hangtalanul nevetett:</p>
<p>– A zsidókon nem lehet kifogni. Nem hagyják ők itt
Magyarországot akkor sem, akármilyen hamis pénzt veret a király.
Csak éppen a jópénzeiket helyezik mindjárt biztonságba. Amint a
követ ur őnagysága irja, máris, amikor még hire-hamva sincs az uj
pénznek: a kitünő Mátyás-aranyakat a zsidók már kocsiderékkal
küldik kifelé az országból. És néha éppen a legkatolikusabb
országban, felséged bátyjának országában, Spanyolországban találják
meg a legjobb rejtekhelyet <span class="pagenum"><a name="Page_153"
id="Page_153">-153-</a></span> aranyaik számára. A pénz elmegy, a
zsidók tovább is ittmaradnak.</p>
<p>– Inkább a zsidók mennének el, – sóhajtott fel Mária, aki már
akkor tisztában volt azzal, hogy jövendőbeli terveiben éppen a
zsidókkal lesz baja. Nem lehet ezek elől az emberek elől egy
tallért sem eldugni… Számontartanak minden forintot az országban.
Mesterem egyszer azt mondta, hogy legalább is annyi ideig élt a
getthókban, mint a kolostorokban, mert mindenféle fajta embert meg
kell ismerni. Mesterem ért a zsidók nyelvén. Mit mondjak nekik,
hogy segitségemre legyenek?</p>
<p>A humanista arcán fölényes mosoly jelent meg, – ismerte ő Máriát
gyermekkorától, tudta, hogy Miksa császár unokája a pénz kedvéért
ellenségeivel, a zsidókkal is megbékülne. De hát még mindig nem
tudta, hogy voltaképpen miben is töri a fejét Mária, amikor a
zsidókkal keres összeköttetést?</p>
<p>– Ismerek itt egy zsidó pénzváltót, akinek valaha apró
szivességeket tettem, amikor szerteszéjjel utazgattam a világba és
mindenféle leveleket kellett eljuttatni messzi országokba, –
leveleket kellett hozni, amelyeknek pontosan meg kellett érkeznie.
A zsidók mindent tudnak és mindenről értesitik egymást, nehogy
valahol bajbajussanak. Én szeretem ezt a furcsa népet, mert okos
embernek könnyü boldogulni velük. Mindig az ész szavára
hallgatnak.</p>
<p>Mária a humanista vállára tette a kezét:</p>
<p>– Mesterem többet tud, mint amennyit nekem most elmondani akar.
Ne dicsérje előttem a zsidókat, mert eleget tanultam róluk az
innsbrucki kolostorban.</p>
<p>Logus Tamás alig észrevehetőleg elmosolyodott:</p>
<p>– Hát majd beszélni fogok azzal a bankárral… De hát nem is
tudom, hogy mit mondjak neki? Mit kiván a felség?</p>
<p>– Én akarok vele beszélni, még pedig titkon, este, amikor senki
sem láthat, bárhol, csak a palotában nem, mert itt kémekkel vagyok
körülvéve, amint az a velencei <span class="pagenum"><a name=
"Page_154" id="Page_154">-154-</a></span> követ jelentéseiből
látszik. Hallgatóznak rám a falak és a függönyökön szemek vannak.
Mesterem, majd elkisér a zsidóhoz a palotából.</p>
<p>– Az ilyen zsidóhoz nehezebb bejutni esti időben, mint a budai
palotába, – felelt a humanista. – Nagy kapuk, lakatok, erős falak
védik azt a zsidót, akinek már van valamije. Gyanakvó, bizalmatlan
emberek, mert tudják, hogy csak a pénzükért beszélnek velük.
Felség, gondolja meg, hogy a jövendőbeli magyar királynéhoz még se
egészen méltó, hogy egy pénzváltó boltjába betegye a lábát.</p>
<p>– Mesterem arra tanitott, hogy mindenféle emberekkel meg kell
ismerkedni, – felelt Mária. – Estére elindulunk.</p>
<p>Mária alkonyattal megjelent azon a rejtek-lépcsőn, amelyet már
megérkezése első napján megmutatott neki Lajos király arra az
alkalomra, ha menekülni kellene a palotából, ami mindig
megtörténhetik az elégedetlenkedő magyar urak, vagy a még
türelmetlenebb parasztok miatt. Ez a lépcső a Lógod felé vivő utra
vezetett ki, észrevétlenül végződött egy erdőcskében… A sötétség
már beállott, amikor Mária az erdőcskéből kilépett bő, galléros
köpenyegben és lovagcsizmákban. Az uton ugyancsak köpenyegbe
burkolózva a humanista várakozott rá.</p>
<p>– Felség, még mindig meggondolhatja…</p>
<p>Mária legyintett:</p>
<p>– Nemcsak én rólam van szó, hanem a királyról is. Nem lehet arra
várni, hogy végképpen koldusok legyünk. Hogy hivják azt az
embert?</p>
<p>– Simonnak. Itt van a háza a vár alatt. Vár bennünket.</p>
<p>A földszintes, erős ház tölgyfakapuja felnyilott a kopogtatásra,
majd elvonszolták a támadásra készülő ebeket, egy hatvanév körüli
ember szövétnekkel közeledett az udvaron. Az őszi hold szivfájósan
bujdosott egy kémény mögött.</p>
<p>Az öregember felnyitott egy ajtót és olyan nagy <span class=
"pagenum"><a name="Page_155" id="Page_155">-155-</a></span> terembe
léptek be, amilyent a kicsiny házról el sem lehetett volna
gondolni. A küszöb mellett egy életnagyságu Merkur-szobor állott.
Vastag abroszokkal leteritett asztalok mutatkoztak, mindegyiken
pénzesládák, valamint mérlegek. Az alacsony székecskéken most senki
sem üldögélt, de elképzelhető volt, hogy itt nappal komoly
hivatalnokok vannak, akik a pénzesládák felett üldögélnek.</p>
<p>Az öregember egy asztalnál mutatott helyet a banküzlettől
megilletődött Máriának és kisérőjének. Ő maga egy szomszédos
asztalhoz telepedett, amely a legnagyobb volt az asztalok között. A
falakon képek és szobrok, – különös jólét, amilyen a pénzzel
szokott járni, ha az valahová beteszi a lábát.</p>
<p>– Tudom, hogy ki van a házamban, – mondta most mély, kongó
hangon a házigazda, mintha a pincéből huzta volna elő a hangját,
amely tán ugyancsak valamely pénzesládába volt csukva eddig. – Itt
vagyok, hogy mindent elvégezhessek, amelyre nézve józansággal és
becsületességgel vállalkozhatom.</p>
<p>Mária még soha sem látott ilyen embert.</p>
<p>Kaftánja volt, amelynek prémjébe elkeveredett dereshaja és fehér
szakálla. Vastagember volt, – valószinüleg ülőmóddal járó
foglalkozása miatt. A keze nyugodtan, remegés nélkül feküdt egy
mahagóni ládácskán. A szeme, mint valami bálványé: mit sem fejezett
ki: közöny, vagy tán unalom volt ebben a tekintetben, mintha régen
eltompult volna a világ látványosságaitól. Lassan forditotta szemét
Mária felé, minden kiváncsiság nélkül, mintha már látta volna
valahol. Általában nem csodálkozott a látogatáson. A pénz mindenhez
hozzá van szokva.</p>
<p>Mária e bálvány láttára összeszedte magát és halkan beszélni
kezdett, mintha csak a figyelmesen hallgató Logus Tamáshoz intézné
szavait.</p>
<p>– Nekem bizonyos hitelre van szükségem a budai kereskedőknél.
Négyezer forintért kell selyem-, arany- és ezüstszövet, posztó.
Négyezer forintért kell vászon, <span class="pagenum"><a name=
"Page_156" id="Page_156">-156-</a></span> gyolcs és flandriai
tapéta. Négyezer forintért brabanti csipke, génuai bibor és más
olyan dolog, amire az asszonyoknak van szükségük. Nem ismerek az
itteni kereskedők közül senkit, azért jöttem ide.</p>
<p>– A kereskedők minden bizonnyal el fogják vinni a megrendelt
árukat a palotába, – felelt a bálvány – miután azon megfelelő
hasznuk leend. Én csak azt akarom tudni, hogyan és mikor lesz a
fizetség?</p>
<p>– Erről majd későbben, – felelt Mária, aki pillanatonként
biztosabb lett a dolgában. – Elcserélem vöröskői váramat a
Brandenburgi őrgróf Medved várával, de a cseréhez szükséges 30 ezer
rajnai forint, csakhogy én ezt a pénzt mind Mátyás-aranyban
akarom.</p>
<p>A bálvány felelt:</p>
<p>– Ennyi Mátyás-aranyat nem adhat ki a kezéből egyszerre senki.
Azt ugy kell megcsinálni, hogy a pénzt különböző pénzekben fizetjük
ki. Igen jópénz a morva schock és igen jópénz a rajnai forint, de
magyar forintot is el kell fogadni.</p>
<p>– Éppen ezt akarom elkerülni, – szólt rögtön Mária – mert magyar
forinttal én akarom fizetni a tartozásomat.</p>
<p>A bálvány indulat nélkül felelt:</p>
<p>– Ez nagyon megneheziti a kölcsönt, mert a mostani öt magyar
forintért csak egy Mátyás-aranyat adunk, de a külföldi kereskedők
már csak 32 forintért adnak tiz Mátyás-korabelit. 150 uj magyar
forintért pedig egy régi forintot számolnak mindenütt a világon,
ahol pénzváltással foglalkoznak.</p>
<p>– Hiszen éppen én is pénzváltással akarok foglalkozni, – rebbent
fel Mária.</p>
<p>– Ezt mindjárt gondoltam, – mondá a bálvány. – A terv nem rossz,
csak aligha sikerülhet a budai kereskedők miatt, akik
foglalkozásuknál fogva leginkább jutnak abba a helyzetbe, hogy a
pénzváltáson mutatkozó hasznot megszerezzék maguknak. Fuggerékkal
nehéz felvenni a versenyt.</p>
<p>– Vajjon miért? – kérdezte Mária. <span class="pagenum"><a name=
"Page_157" id="Page_157">-157-</a></span></p>
<p>– Azért, – mondá a bálvány – mert Fuggerék diktálják a különböző
pénzek árfolyamait egész Európában. Ha Fugger öt magyar forintért
csak egy Mátyás-aranyat ád, mi sem adhatunk többet.</p>
<p>– És ha én többet adnék?</p>
<p>– Ehhez az üzlethez sehol sem adnának pénzt a mostani világban,
– felelt a bálvány a legnagyobb egykedvüséggel. – Ámde beszéljünk
most a fedezetről, amelyet bankházam kap, ha mindezeket a
kölcsönöket és jótállásokat biztositanák?</p>
<p>Mária nyilván előre jól meggondolta, hogy mit fog mondani a
pénzkölcsönzőnek, ha majd arra kerül a sor. Most már levette szemét
Logus Tamásról és a bankár homokszinü arcába nézett, mintha
tekintetének rábeszélőképességét is elővenné a maga igaza
mellett:</p>
<p>– Először is már készül a törvény, amely szerint a király iránt
mindenki tisztelettel legyen.</p>
<p>A bankár bólintott:</p>
<p>– Ezt lehet törvénybeiktatni, de amig Burgos András, a császári
követ, Salamanca, Ferdinánd főherceg bizalmasa és Zsigmond király
követe állandóan azt jelentgetik uraiknak, hogy a király pazarlása
az eszelősséggel határos, mindent, amije van elajándékoz,
adományleveleket állit ki fünek-fának nagy összegekre és várakra,
addig hiába minden törvény.</p>
<p>Mária erre a válaszra is készen volt:</p>
<p>– Ugyancsak törvény készül arról, hogy a királyi felség, avagy a
kincstárnok ur részéről a királyi jövedelmekről bárkinek kiadott
kötelezvényeknek és akármiféle leveleknek semmi erejők ne legyen:
hanem az összes királyi jövedelmeket azonnal és tényleg, csupán a
királyi kincstárnok kezébe szolgáltassák.</p>
<p>A bálvány bólintott:</p>
<p>– Ez a törvény mindenesetre jobb lesz ama régebbi törvénynél,
amelyet bácsi törvénynek mondanak, amely azt mondja, hogy mivel
annak a tenger sok adósságnak a kifizetésére és megtéritésére,
amelyekkel, tudjuk, hogy a királyi felség tartozik, és őfelsége
jövedelmeinek <span class="pagenum"><a name="Page_158" id=
"Page_158">-158-</a></span> és javainak felszabaditására, valamint
a végvárak jókarban való hozatalára, maguk a királyi jövedelmek még
rendbehozataluk után sem látszanak elégségesnek: azért kimondatik,
hogy az összes prépostok, főesperesek, lelkészek jövedelmeik
tizedrészével legyenek megróva. De vajjon egyetlen egy is befizette
valaha ezt a tizedrészt?</p>
<p>Mária kezdte észrevenni, hogy méltó ellenfélre talált, holott az
utóbbi időben nem tett egyebet, mint Balbi Jeromos prépost ur utján
a királyra vonatkozó magyar törvényeket magyaráztatta magának.</p>
<p>– Lehetséges, hogy a törvényeiket ezideig azért hozták a
magyarok, hogy legyen mit meg nem tartani. De engem ennek az
esztendőnek karácsony havában Veszprémben megkoronáznak. Ettől az
időtől fogva reméljük, hogy nagyobb tiszteletük lesz a
törvényeknek.</p>
<p>A bálvány most tette az első emberi mozdulatot, kitárta üres két
kezét.</p>
<p>– A törvények megtartása még nem elég fedezet az én bankházam
részére, mert lehetséges, hogy holnapután éppen a zsidók ellen
hoznak valami törvényt.</p>
<p>Mária most politikát változtatott, elhatározta, hogy őszintén
beszél a bankárral.</p>
<p>– Nekem 40 ezer arany évi jövedelmem van a nászajándékom után,
de be kell vallani, hogy ezek a jövedelmek nagyon rendetlenül és
fogyatékosan folynak be. Van a nászajándékomban olyan birtok is,
amely már Mátyás király idejében zálogban volt, nem beszélve,
azokról, amelyekre apósom, Ulászló szedett fel kölcsönt. De a
bányavárosok pontosan fizetik a 25 ezer magyar forintot, amely
rajnaiban 31 ezer és 250 forintot teszen ki. Ezt a jövedelmemet
hajlandó vagyok felajánlani biztositék gyanánt.</p>
<p>Simon, a bankár erre nem szólott semmit, irószerszámot vett elő
egy fiókból és nagy gondossággal irni kezdett. Mária az örök
kölcsönkérők aggodalmaskodásával figyelte a bankár irását. Logus
Tamás a szemével biztatólag integetett a királynénak. <span class=
"pagenum"><a name="Page_159" id="Page_159">-159-</a></span></p>
<p>Végre a bankár elkészült irásával és Mária elébe nyujtotta azt.
Latinul volt az adósságlevél megfogalmazva, de Mária igen jól
tudott latinul, nem volt szüksége Logus Tamásra a szöveg
megértéséhez.</p>
<p>Mária kezébevette az irószerszámot:</p>
<p>– És mikor kapom meg a pénzt?</p>
<p>A bálvány a legnagyobb egykedvüséggel felelte:</p>
<p>– Akár mindjárt, ha van valaki kéznél, aki harmincegy ezer
rajnai forintot elvigyen.</p>
<p>Logus Tamás, az öreg humanista megszólalt:</p>
<p>– Nohát annyi erőnk még van, hogy ilyen potom pénzt
elvigyünk.</p>
<p>Mialatt Mária aláirta és lepecsételte az adóslevelet, a bankár
felnyitott egy vasládát, amely szinültig volt rajnai tallérokkal. A
tündérmesékben látni ennyi pénzt egy halomba… Elővett egy olyan
kanalat, amilyennel a kőmivesek a meszet hányják a házépitésnél és
suly szerint megmérvén a tallérokat, két egyenlő zsákba öntötte. A
tallérok kongtak, zörögtek, pengtek, mintha bucsuzkodnának a
bankártól. Logus Tamás az egyik zsákot kapta a köpenyege alá, Mária
a másik zsákot. A bankár megint elzavarta a kutyákat és nagy
zörrenéssel kinyitotta az utcára nyiló tölgyfakaput.</p>
<p>– Az éjszakák már hüvösek, – mondá mély, kisértet-hangján,
látogatói után és bezárta mögöttük a kaput.</p>
<p>Logus Tamás Máriával szótlanul sietett a budai palota felé, csak
akkor állottak meg néha-néha, amikor a sötétségben előttük vagy
mögöttük lépéseket hallottak, – mintha lopott holmit vittek
volna.</p>
<p class="center">*</p>
<p>A király ezalatt tróntermében ült és fáradozva a napi
kihallgatásoktól, szórakozottan figyelte tanácsosait, akik reggel
óta szakadatlanul körülvették, mert Tomori kijelentette, hogy addig
nem hágy nyugovást senkinek a palotában, amig neki pénzt nem adnak
a végvárak részére. <span class="pagenum"><a name="Page_160" id=
"Page_160">-160-</a></span></p>
<p>A király egész nap nem ivott, nem evett. Mély karikák voltak a
szeme alatt. Legjobban szeretett volna elvonulni palotája valamely
legbelsőbb szobájába és ott jól kisirni magát… Ó, hogy irigyelte
magában a Brandenburgit, aki a mai nap folyamán apróvadra indult el
vadászni, hogy a királyi palota vendégeit legyen mivel megtraktálni
másnapon. Az apróvad, a fürj, a fogoly, sőt a fajd is hamarább
kerül használhatóbb állapotba, mint a nagyvad, amelynek sokáig kell
pácban állania. Milyen szivesen ment volna solymászni a király a
Brandenburgi helyett! Azonban itt kellett maradni a trónusban,
egész napon át, bár a szeme majd leragadt az álmosságtól. Tomori
azonban nem hagyta…</p>
<p>– Már kölcsönkértem mindenkitől, akitől ebben az országban akár
három forintot lehet szerezni. Lekötöttem, felséged, utólagos
beleegyezésével a tolnai félforintnyi adókat a pannonhalmi főapát
urnak, akinek kikölcsönözni való pénze van. Megterheltem a kalocsai
érsekséget mindenféle adósságokkal. Sőt még Zápolyához is üzentem
kölcsönért, pedig erről a gyanus urról az elfogott levelekből jól
tudjuk odalent a végváraknál, hogy áruláson töri a fejét, titkon
uszitja a pogányt az ország megtámadására. Igaz, hogy Zápolya azt
felelte, hogy neki volna szüksége kölcsönre a zsoldok kifizetésére…
Most már nincs más mód, mint a királynak kell adni a katonák
zsoldjára, mert a legények előbb-utóbb kóbor farkasokká válnak,
akiket többé soha sem lehet összegyüjteni se Nándorba, se
Jajcába.</p>
<p>Tomori szokásszerint a trónus előtt járkálva adta elő
mondanivalóját és a nyomaték kedvéért olykor dobbantott
sarkantyus-saruival, amelyek mezitelen lábára voltak vonva. Hát
bizony ez a vadember sehogy sem illett be ide Mátyás tróntermébe,
amelyben az aranyozott hollók beszéltek a nem régen letünt
uraságról. A kalocsai érseknek és a végvárak főkapitányának olyan
durva szőrcsuhája volt, amilyenbe a kolduló barátok járnak, akik a
szegénységükkel akarnak részvétet <span class="pagenum"><a name=
"Page_161" id="Page_161">-161-</a></span> kelteni maguk iránt. Nem,
ez a hatalmas pap nem sokat költött a külső ruházkodására, – olyan
rongyos volt, mint bármelyik közkatonája. Igaz, hogy a pogány dijat
tüzött ki a fejére, nem volt neki tanácsos feltünő ruházatban
mutatkozni. Csak a nagy seprő szakálláról ismerték fel, néha a
saját katonái is.</p>
<p>– Hát lesz-e pénz, vagy nem lesz pénz, – mert én nem mehetek
vissza üres tarisznyával a hadak közé, – ismételgette Tomori és
most már a kardja tokjával is verdeste a padlót.</p>
<p>A király nem mert válaszolni a felindult főkapitánynak. Burgio
báró, a pápai nuncius felé nézegetett, aki a trónustól jobbra egy
biboros karosszékben ült és látható szomorusággal figyelte a
jelenetet. Reggel óta tartott ez már, Tomori csapkodása és a király
szótalansága… A nuncius selyemruhás, pápai udvarbeli, finom pap
volt, ugyancsak fáradtan ült a helyén, hiszen a felindult végvári
kapitány keresztülment az ő lelkén is. De a Péter-fillérek nagyon
gyéren gyülekeztek Magyarországon, a nunciusnak sem volt mindig
elegendő készpénze a budai és az esztergomi templomok
perselyeiből.</p>
<p>Tomori észrevevén a király pillantását, most a nuncius ellen
forditotta a szót:</p>
<p>– Azt megértem, hogy külföldi országok királyai nem adnak nekünk
egy dénárt sem, mert még sohasem fizettünk vissza egyetlen polturát
sem. Da a pápa Őszentsége mégis csak a világ ura és neki tudnia
kell, hogy a magyar végvárak jelentik a kereszténységet. Török lesz
itt mindenki, amint a végvárak elesnek, amint hogy Zápolyáról már
titkon rebesgetik, hogy áttért a mohamedán vallásra. Ismerni kell a
magyarokat, IV. Béla királyunk alatt sokan lettek közülök tatárok
és ha most Szolimán beteszi egyszer ide a lábát, amit nem akarok
élve megérni, a félország törökké lesz.</p>
<p>De a nuncius még mindig hallgatott, – nem akart szószátyárságba
esni, mint azok a magyar urak, akik a király hivására itt napközben
megfordultak, alaposan <span class="pagenum"><a name="Page_162" id=
"Page_162">-162-</a></span> hajbakaptak egymással, aztán haragtól
párologva elrohantak, nélkül, hogy valamit végeztek volna.</p>
<p>Bornemissza uram, a palota kincstárosa, nagy fehér szakállával a
trónus baloldalán ült és olyan szomoruan nézegette térdkalácsát,
mintha előre is jelezni akarná, hogy ő hozzá ugyan felesleges még
szólni is, mert amugy sincs egyetlen krajcárja sem. De nem igy a
fékezhetetlen Tomori, aki most a többi magyar urak elpárolgása után
az öreg kincstárosnak ment neki olyan erővel, mintha feltett
szándéka volna, hogy a kősziklából is forrást fakaszt.</p>
<p>– Bornemissza uramnak is mindig csak olyankor halljuk a hangját,
amikor azt kell mondani, hogy: nem adok, hogy: nincs, hogy: üres a
pénzesláda. Akkor aztán halljuk panaszkodni Bornemissza uramat,
mint a tálogos tehenet. De hol van őkelme olyankor, amikor adni
kellene? Mikor jött elő Bornemissza uram a maga nagy szakállával,
hogy azt mondja: nesztek, itt van, ennyit takaritottam meg… Pedig a
pozsonyi várba befalazva tartja az ezüstöt.</p>
<p>– Attól orrod foghagymás, érsek, – kiáltott fel Bornemissza
uram. – Kell az a pénz arra az időre, amikor a nyugat felől majd a
német is kedvet kap hazánkba belopakodni a török után…</p>
<p>– Hát a pozsonyi harmincad? Hol van az a pénz? Ki számol el
arról? – orditott Tomori, akit mélyen sértett az, hogy a békességes
állásu pozsonyi várnagy, Bornemissza uram, magát egyenrangu végvári
kapitánynak véli vele, a szorongatottal.</p>
<p>Bornemissza uram azonban nem hagyta magát, kétfelé sodorta a
szakállát és kemény szóval válaszolt Tomorinak:</p>
<p>– A pozsonyi dézsmát ne keressük, mert annak keresgélése ebben a
palotában felségsértésnek számítana.</p>
<p>Tomori villámló szemmel felelt:</p>
<p>– Tudom, Szerencsés Imre, a zsidó zsebében van. De lesz még
országgyülés Rákoson, amikor erről beszélünk. <span class=
"pagenum"><a name="Page_163" id="Page_163">-163-</a></span></p>
<p>A király trónusáról nagy szorongattatással nézett körül, miután
éppen ő volt az, aki ama bizonyos Fortunátus Salamonnál
zálogbatette a pozsonyi harmincadot. A pápai nuncius, aki
hivatalánál fogva a magyar király mindenkori védelmezője volt, most
is a király segitségére volt:</p>
<p>– Érsek ur, haragjában mindenkihez igazságtalan…</p>
<p>– Még megérem, hogy ama Salamont veszi védelmébe a báró ur, –
pattogott Tomori.</p>
<p>A nuncius ellenben tovább folytatta a megkezdett mondatot:</p>
<p>– Az érsek ur igazságtalan pápa Őszentségéhez, de hozzám is, még
ha eltekintünk attól, hogy Bakócz bibornok halála után ő, a
kalocsai érsek van kiszemelve magyar bibornoknak. Érsek urnak tudni
kell, hogy a pápák mindig érezték, hogy Magyarország van kitéve
leginkább a pogány veszedelemnek, ugyanezért már VI. Sándor, II.
Gyula Őszentségeik teljes bucsut hirdettek azoknak, akik a pogány
ellen való hadjáratra pénzt, vagy bármi segélyt nyujtanak. X. Leó
pápa Őszentsége pénzt, eleséget, lőszert és egyéb szükségeseket
küldött a pogány ellen való küzdelemre. A veszprémi püspök,
Beriszló Péter levele se maradt meghallgatás nélkül Rómában.</p>
<p>Tomori a pápai nuncius szavai alatt csak a kardtokjával verte a
pádimentumot:</p>
<p>– Ez mind jeles és igaz dolog, – kiáltott magából kikelve – de
hol van az az ötven forint, amelyen ágyukat szállithatunk a
Szávához?</p>
<p>– Itt van a pénz! – mondá most egy hang, amelyet a
tanácskozásokban eddig nem hallottak, és Mária előlépett a trónus
aranybrokát függönyei mögül.</p>
<p>A tanácskozó urak elképedve néztek a váratlanul megjelenő
Máriára, csak Lajos király hajolt előre, örvendezve trónusán,
érezte, hogy Mária megjelenésével meg van mentve szorongatott
helyzetében. <span class="pagenum"><a name="Page_164" id=
"Page_164">-164-</a></span></p>
<p>És mielőtt a tanácskozó urak magukhoz térhettek volna
meglepetésükből: Mária a trónus háta mögül két zsák pénzt cipelt
elő, amelyet a király lábainál helyezett el. Azután egy szót sem
szólva, ugyanazon az uton, amelyen jött: eltünt. Jobban ismerte ő a
budai palota rejtekutjait, mint az, aki évekig élt a palotában.</p>
<p>A megrőkönyödött urak közül először Bornemissza uram tért
magához, – mert mégis csak őt nevezték vala a háta mögött
„zsidónak“, a pénzzel való foglalkozása miatt.</p>
<p>– Hadd lássuk, nem-e tréfált meg bennünket vadgesztenyével a
királyné? – mondta a kincstartó és izgatottan előkereste
vadásztőrét, amellyel lemetszette a zsákok száját záró
kötelékeket.</p>
<p>Szikrázott az öregember szeme, amikor a zsákokban a valódi
rajnai tallérokat szemügyre vette. Ennyi pénz már rég volt együtt a
palotában. A kincstárnok egyik-másik tallért megharapta. Jó
ezüstből volt az.</p>
<p>– Lefoglalom a végvári katonák zsoldja javára, – kiáltotta most
Tomori uram, amint elképedéséből magához tért.</p>
<p>– Hohó, – védekezett Bornemissza. – Hát a palota adósságait tán
a kutyák fogják megfizetni? A budai zsidókat, akik azóta megint
adnak némi hitelt, mióta azt hiszik, hogy elkerülhető a háboru, –
mióta Bélay Barnabás utján ideiglenes békét kötöttünk a szultánnal?
A mészárosokat és a molnárokat? A cselédeket, akik elmaradt
bérükért duzzogva verdesik ránk a palota ajtajait? Há? Itt
maradjunk koldusan, mig Tomori uram az ágyutöltelék sehonnaiaknak
elviszi a váratlan kincset?</p>
<p>Igy beszélt Bornemissza uram és az öreg karjaival magához
szoritotta az egyik pénzes-zsákot.</p>
<p>Tomori a felindulástól egy darabig szólani sem tudott; a száraz,
csontos, erős embert csaknem meglegyintette a szél… Aztán
oroszlánként orditott:</p>
<p>– Hé, kutyák! Tudjátok, hogy a végvárakban a katonák dohos
lisztből való kenyeret esznek? Hogyan <span class=
"pagenum"><a name="Page_165" id="Page_165">-165-</a></span>
merészeltek ti itthon kalácsot enni? Hé, emberek, magyarok, nemesek
és parasztok: tudjátok, hogy annyi zsoldot nem kapnak a végvári
vitézek, hogy a szakállukat levágatnák, amivel a pogánytól
megkülönböztetnék magukat? Tudjátok, hogy még fedele sincs a
végvári várnak, itt pedig az istállók bronz-lófejekkel és
aranyozott ökörfejekkel vannak diszitve, még a kutyák ólján is réz
kutyafej van?</p>
<p>Tomori elfulladt, holott a végvári csatákban megszokhatta a
folytonos kiáltozást, mert a csatákat akkor ugy vivták. Állt
felemelt karokkal, holtsápadttá válván, mintha Kapisztrán János
tért volna vissza a históriából.</p>
<p>A király tanácstalanul nézett körül… Hol van Mária, aki
megmondaná, hogy kinek hozta az ismeretlen eredetü pénzt: a végvári
katonáknak, vagy a budai palotának? A rajnai flóresek alattomosan
csillogtak a nyitott zsákokban. A teremben égő szövétnekek körül
denevérek cikáztak, mint a mindenütt jelenlévő ördögök. Az öreg
Bornemissza pedig csak ölelte a pénzes-zsákot és rövid, asztmatikus
szavakban beszélt:</p>
<p>– Te, barát, én tettelek azzá, ami vagy, mert mehettél volna
nyavalyás szerelmeddel haszontalan lantverőnek, ha én meg nem
mutatom neked az utat a kolostor felé. Ugy-e, azóta nem fáj semmid,
mióta rádadattam a csuhát… Ugy-e, azóta más ize van a levegőnek, a
viznek, a kenyérnek, mióta letétettem veled a szerzetesi
fogadalmat? Az ördögök nem huzogatnak minden éjszaka a hajadnál
fogva a pokolba, a boszorkányok nem nyargalásznak a hátadon, nem
öldököl többé a szerelem, mióta ez a csuha védelmez… Nagyobb
tisztelettel beszélj tehát velem, aki öregapád lehetnék!</p>
<p>– Bornemissza apám, – harsant most fel Tomori hangja, – Krisztus
öt sebére mondom, hogy nincs pénz a végvárakban, – kiürült minden
zsák, amelyben valaha egy garas volt – rablásra adják fejüket a
legényeim, ha a török idejében nem gondoskodik arról, <span class=
"pagenum"><a name="Page_166" id="Page_166">-166-</a></span> hogy
vitézi tisztességben mehessenek el a másvilágra! Ne vegye el a
vitézeim zsoldját, mert a barátcsuhámra mondom, hogy elfelejtem
nagy ősz fejét, elfelejtem azt, hogy valaha együtt szolgáltuk
Mátyás királyt! – Igy Tomori és a rezeskardjával olyant sujtott a
pádimentumra, hogy beillett volna ágyulövésnek is.</p>
<p>Bornemissza János azonban makacs volt, mint minden öregember,
nem tágitott attól, amit egyszer feltett magában. Szemrebbenés
nélkül, kőkemény arccal hallgatta végig Tomori szavait és
fölényesen legyintett:</p>
<p>– Kölyökbeszéd, amit folytatsz, érsek. Engem nem lehet neked
megsérteni, mert én több vagyok neked, mint az apád. Te vigyázhatod
a végvárakat, mert azért lettél Kalocsa érseke, de én nem hagyom
koldusságba esni a budai palota népeit a te sehonnai bitangjaid
miatt. Szerezz nekik zsoldot ott, ahol tudsz, a te dolgod, a te
gondod… Annyi rongyos emberbe nem kell vékaszámra az arany, meg az
ezüst.</p>
<p>– Bátyám, – üvöltött Tomori – tizenhét hónapja egy dénárt nem
adtatok a végváraknak. Miből éljünk? Rosszutra térjünk?</p>
<p>Bornemissza azonban kegyetlen keménynek mutatta magát, amikor a
rajnai forintokat elvenni akarták tőle:</p>
<p>– Mondok én neked valamit te, barát, hogy végét szakitsuk ennek
a disztelen vitatkozásnak, itt a király Őfelsége, valamint a
nuncius ur őnagysága jelenlétében. Ha megtéped a szakállad, ha
földhöz vágod a kardodat, ha tüzet okádsz rám, mint a medve: akkor
is kimondom, hogy régen elmult az az idő, amikor reátok, végvári
rongyosokra, még szüksége volt a magyar hazának. Elmehetnétek a
fenébe, ahonnan jöttetek. Olyan idők következnek, amikor a
pogánnyal éppen ugy le kell számolni Magyarországnak, mint Hunyadi
János idejében. Ebben a nagy leszámolásban nem sokat jelent, hogy
ti a világon vagytok, vagy nem vagytok. A ti apró csatácskáitok,
kirohanásaitok, jelentéktelen csetepatéitok a pogánnyal, –
amelyekről kapitányaitok <span class="pagenum"><a name="Page_167"
id="Page_167">-167-</a></span> olyan bőséges, hősies jelentéseket
szoktak küldeni – nem sokat jelent abban a nagy háboruban, amely
most van készülőben… Itt az egész magyar glóbusznak, a
nemzetfenntartó magyar nemességnek kell megvivni a harcát a
pogánnyal. Bizonyos, hogy az lesz megint a pogány sorsa, ami
Hunyadi János óta mindig. A magyar nemességet nem lehet legyőzni.
Bevert fejjel megy vissza a pogány a Száván. Azért, mert ti egy-két
kóborló törököt levágtok ott Nándornál, különösebben egy ezüst
tallért sem érdemeltek meg. Majd jön a nagy csata…</p>
<p>Bornemissza uram szavai ugy kopogtak, mint a kődobás,
meglátszott beszédén, hogy azt csiszolni már akkor tanulta meg,
amikor még a Hunyadiak korában divatban voltak a szép hosszu
orációk. Mig ebben a korban a rövid indulat-szavak jellemzik vala
az emberi beszélgetéseket.</p>
<p>Tomori tulvilági látományként, megmerevedve állott a trónterem
közepén. Arcán az indulatok kigyói tekergőztek és fájdalma, keserve
némaságba fulladt.</p>
<p>Ezt a szünetet használta fel Burgio ur, a pápai követ, hogy
Tomorihoz a következő szavakat intézze:</p>
<p>– Nem kell kétségbeesni, érsek, majd én is segitek valamit a
dolgok kiegyenlitésében. Egyelőre ezer vitéznek a zsoldját és
felszerelését vállalom, amely vitézeket toborozd össze költségemre,
váraid védelmére. Mielőtt a pápa Őszentsége beleegyezése
megérkezik, én magamtól merem előlegezni neked ezt a költséget…</p>
<p>De Tomori indulatát nem csillapitották a nuncius szavai.
Hirtelen felemelte sarkantyus saruját és Bornemissza uram által
őrzött pénzes-zsák felé rugott, hogy a rajnai tallérok
szerteszéjjel gurultak a trónteremben:</p>
<p>– Hát maradjon itt nektek az egész pénz husvágóra, posztósra,
zsidók fizetésére. Nem kell egy polturátok sem. De akadjon meg
torkotokon a falat, amikor kilós ürüdarabokat lenyelnétek, jöjjön
vissza a torkotokon a bor, mielőtt az még elérte volna gyomrotokat.
<span class="pagenum"><a name="Page_168" id=
"Page_168">-168-</a></span> Ezt kivánja nektek Tomori, a rongyosok,
a sehonnaiak, a bitangok végvári kapitánya.</p>
<p>Tomori ezután minden további szó nélkül kirohant a trónteremből,
a következő percben már az udvaron hallatszott harsány hangja,
amint nyergelést parancsolt a vitézeinek. A palotaudvar kövezetén
nyugtalanul dobogtak a lovak patkói, a vitézek dörmögő káromkodások
kiséretében szerszámoztak. Az égboltozaton békességesen ragyogtak a
nyárvégi csillagok. Tomori még abban a fertályórában elindult
vitézeivel a budai palotából. Vajjon, mikor érkezik hir felőle?</p>
<h3>II.<br />
<i>A rákok</i></h3>
<p>Tavasz vége volt Budán, hosszutollu darukat hoztak ajándékba a
királyné részére a solymászok, mert más madarakat még nem volt
érdemes leüttetni a sólymokkal. Mária szeretett darutollakat
viselni a barettja mellett.</p>
<p>Sok minden történt azóta, mióta Máriát utoljára láttuk.
Megasszonyosodott, kifejlődött, megnövekedett, megkomolyodott azon
idő óta, mióta Erdődy Simon, a zágrábi püspök Veszprémben
megkoronázta, – még többet használt egészségének az az esztendő,
amelyet szeretett férjével Prágában töltött, amikor is cseh
királynénak az olmützi érsek koronázta.</p>
<p>Most éppen levélirással foglalkozott, – a bátyjának, Ferdinánd
főhercegnek irt: „Én vagyok a legboldogabb asszony a világon, mert
még ugy nem szerettek asszonyt, amint Lajosom engem szeret…“</p>
<p>Halk, ruganyos lépések hallatszanak Mária háta mögött és valaki
csókot lehelt tömött szőke hajára. A király volt, göndör puha
szakállával, őszülő, hosszu <span class="pagenum"><a name=
"Page_169" id="Page_169">-169-</a></span> fürtjeivel. Mintha
láthatatlanul is mindig Szent István ezüstös fényü, ó-arany
koronáját viselné fején.</p>
<p>– Ó, Lajos, éppen reád gondoltam! – rebbent fel Mária.</p>
<p>– Én mindig reád gondolok, Mária, – felelt a király. –
Megszöktem egy kicsit az uraink közül, mert megint rájukjött a
tanácskozási szenvedély. Megint estélig akarnak gyötörni a
beszédeikkel. Mennyi kiváló szónok van ebben az országban! De a
legszebb szónoklatnál is jobban szeretem a te hangodat, Mária,
hallani! Beszélj nekem valamit, hisz már reggel óta nem
találkoztunk. Mi történt a palotában, mióta az urak trónusomra
beszoritva tartanak?</p>
<p>– Apró-cseprő házidolgok, amelyek nem érdekelhetnek egy királyt,
– felelt megadó mosollyal Mária.</p>
<p>– Ó, Mária, engem még az aranyfácánjaidnak a tojásai is
érdekelnek…</p>
<p>Mária mosolygott és anyáskodva megsimogatta a király arcát.
Lajos, bár elég fejlett fiatalember volt: gyermeknek látszott a
megasszonyosodott Mária mellett.</p>
<p>– Engem pedig csak a te dolgaid érdekelnek, Lajos. Szeretném
tudni mindig, hogy kivel és miről tanácskozol… Szeretnék melletted
állni, amikor az uriravaszság vermet akar ásni lábaid előtt…
Szeretném, ha egyetlen szavadat se mondanád ki mielőtt velem nem
tanácskoztál. Vigyáznunk kell egymásra, Lajos, mert nincsen
senkink. Olyanok vagyunk, mint az erdőben eltévedt két árvagyermek:
ha elbocsátjuk egymás kezét, eltévedünk a sötétben és felfalnak a
vadállatok.</p>
<p>Lajos király, mint aféle érzelmes lélek, szerette a szép
szavakat, – elég gorombaságot kellett hallgatnia a
tanácsosaitól.</p>
<p>– És, ugy-e, mi sohasem hagyjuk el egymást? Nem tévedünk el a
sötétben?</p>
<p>Mária a zsámolyon előtte térdelő király hajzatát simogatta és
megcsókolgatta az ezüstös fürtöket. <span class="pagenum"><a name=
"Page_170" id="Page_170">-170-</a></span></p>
<p>– Amig reám hallgatsz, Lajos, addig nem történhetik velünk semmi
baj, mert én mindent nagyon meggondolok és szeretem tudni másoknak
a gondolatait is.</p>
<p>– Valóban értenél a gondolatolvasáshoz, mint a palotában
mondogatják? Mondd meg tehát, hogy mit gondolok én most
magamban?</p>
<p>Mária a király szemébe nézett, mintha ott valamit keresne, – az
ujja hegyeivel pedig kitapogatta a király homlokát, mintha ott
keresné a gondolat mogyoróját. Aztán halk, varázsló hangon, mintha
valami nagy titkot mondana, igy szólt:</p>
<p>– Mióta a szobámba léptél: egyetlen dolog felett gondolkozol…
Hogyan mondhassad el nekem, hogy a Brandenburgi őrgróf és Szalkay
esztergomi primás ugy összevesztek, hogy csaknem karddal mentek
egymásnak…</p>
<p>– Szent igaz, – kiáltott fel Lajos király. – Otthagytam őket a
trónteremben. Báthory nádorispán uramra bizván a dolgot, hogy őket
egymással kibékitse.</p>
<p>Mária szórakozottan nézett maga elé:</p>
<p>– Nehezen fog menni a béke, mert asszony van a dologban. Az a
bizonyos megtermett, vöröses, derék asszonyság, a csehországi
Heléne, aki hol a Brandenburgit, hol az esztergomi papot vezeti
orránál fogva. Az ilyen Heléne féle nőknél sohasem lehet tudni,
hogy kit is szeretnek valójában… A Brandenburgi, bár elmult
ötvenesztendős, még mindig férfi a gáton, akit mindenkinek észre
kell venni. De az esztergomi primás viszont nagyon gazdag, aki
elevenen nyuzza meg a zsidókat, hogy pénzüket kicsiholja belőlük.
Vajjon, mit szeret inkább Heléne, – a vitézséget vagy a pénzt?</p>
<p>A király nem mutatta, hogy valami tulságosan érdeklődne Heléne
testi és lelki bájai iránt, inkább bosszuság látszott az arcán.</p>
<p>– Az ördög hozta ide ezt a boszorkányt Csehországból.
<span class="pagenum"><a name="Page_171" id=
"Page_171">-171-</a></span> Annyi most már bizonyos, hogy egyik
jóhivünket miatta elveszitjük, – nem maradhatnak egymás mellett a
megvadult urak. A Brandenburgi már széltében hirdeti, hogy a magyar
urakat a legközelebbi országgyülésen felpiszkálja, hogy nézzenek
utána az érsek számadásainak, – mig Szalkay uram fogadkozik, hogy
mindaddig, amig a Brandenburgi a budai palotában van: egyetlen
dénárt sem kölcsönöz nekünk. Most mondd meg, Mária, hogy mit
tegyünk?</p>
<p>Mária sürgősen felelt:</p>
<p>– Te ne avatkozz a dologba. Rá kell bizni Helénéra, hogy intézze
el a dolgot a lovagjaival. Amelyiket a kettő közül Heléna
választja: amugy is az lesz a győztes a szarvasbikák
tülekedésében.</p>
<p>Lajos király a homlokára szoritotta a két tenyerét és panaszosan
felkiáltott:</p>
<p>– Mindig csak pénz, az az átkozott, nyomorult pénz, amely miatt
nem tarthatok olyan rendet a budai palotámban, amilyent szeretnék.
El kell türnöm, hogy a jelenlétemben káromolják egymást az urak,
mert nem tudom, hogy mely órában lesz szükségem egyikre-másikra. El
kell nyelnem, hogy tiszteletlen viselkedésük nem tetszik és inkább
ülök egy rozoga vadászkunyhóban a budai hegyek között, mint Mátyás
trónusában. Hallgatnom kell, amikor urak, papok és zsidók hangos
lármával követelik azon pénzösszegeiket, amelyeket a királynak
kölcsön adtak. És nem szólhatok akkor sem, amikor azzal
fenyegetnek, hogy majd elküldenek az országból… Valamit tenni kell,
Mária, mert agyam megpattan a két korona sulya alatt, amelynek
kellő viseléséhez többé nem kell korunkban más, mint teli
pénzes-szekrény.</p>
<p>Mária ismét kezébevette Lajos király fejét és anyáskodva,
vigasztalva simogatta:</p>
<p>– Lásd, Lajos, én sohase mondtam neked, hogy milyen gazdag
voltam lánykoromban, én azt a szót, hogy pénz, csak attól a naptól
kezdve hallottam, mióta magyar királyné lettem. A mi országainkban
a férfiak <span class="pagenum"><a name="Page_172" id=
"Page_172">-172-</a></span> maguk végzik el azokat a dolgokat,
amelyek a pénz megszerzéséhez szükségesek. De én ezért nem teszek
szemrehányást neked, mert fiatalabb vagy nálam egy esztendővel.
Ifju mellett öregasszony lettem…</p>
<p>Lajos király máskor tán felnevetett volna a királyné
szentimentális szavain, de ma sokkal borusabbak voltak a
gondolatai, mint sem kedve lett volna a nevetéshez… Akár
Brandenburgi megy el a palotából elégedetlenül, akár Szalkay érsek
uram: mindenképpen megvan a baj… Az előbbi fizette a budai palota
lovastestőreit a maga zsebéből, az utóbbi szerezte a pénzt, amikor
arra szükség volt.</p>
<p>– De hát az imént mondtad, – kiáltott most fel Lajos király –
hogy össze kell tartanunk. Kihez forduljak a gondolataimmal, ha nem
hozzád?</p>
<p>– De mikor ezek a gondolatok mindig csak pénz körül járnak? –
ellenkezett Mária. – Egy fiatal nő másról is akar hallani attól a
férfitól, akit lelke mélyéből szeret, mint a papok, vagy a zsidók
pénzéről.</p>
<p>A király most türelmetlen mozdulattal emelkedett fel a
zsámolyról, amelyen üldögélni szeretett, amikor Máriával
beszélgetett:</p>
<p>– Megyek is már vissza az urak közé, mert nyilván tüvé teszik
értem a palotát? Voltaképpen csak akkor van kedvük a jóizü
veszekedéshez, ha engem is bele tudnak vonni a dolgokba. Egymást
utálják, unják, szóra sem tartják érdemesnek. Igérem, Mária, hogy
ezentul odakivül a küszöbön hagyom a gondolataimat és bajaimat.
Mindig oly vidoran fogok hozzád belépni, mint egy vőlegény.</p>
<p>Mária most hirtelen felállott és bensőséges csókot nyomott a
király szájára.</p>
<p>– Ne menj el tőlem sohase csók nélkül, mert mikor egyedül vagyok
és a magány gondolatai kinoznak, mindig azt gondolom magamban, hogy
már többé sohasem látlak.</p>
<p>Lajos király felelevenedett a királyné csókjától, mint egy
tetszhalott. Viszonozta a csókot, átkarolván <span class=
"pagenum"><a name="Page_173" id="Page_173">-173-</a></span> élete
párját. Hosszu ideig állottak összeölelkezve, feledve urakat,
papokat és zsidókat…</p>
<p>– Az étkezésnél együtt leszünk ismét, – rebegte Lajos,
kibontakozva a királyné karjaiból.</p>
<p>– Ó, hogy a pokol fenekére kivánok minden érseket, őrgrófot és
tanácsurat, amikor téged elmenni látlak mellőlem, Lajos! – kiáltott
fel Mária. – Az arcuk kajánságát, tekintetük alattomosságát,
róka-beszédüket én nem birom elviselni. Ha férfi volnék, mindennap
halált osztogatnék közöttük. Csak a lelkedet, tündöklő fényes
lelkedet nyomorgatod, királyom, amikor a társaságukban a trónusra
ülsz, holott ők mindannyian a trónust akarnák kitépni alólad.</p>
<p>– Az étkezésnél együtt leszünk, Mária, – felelt a király és
megint csak átölelte a feleségét, mintha nem tudná elhagyni a
legrövidebb időre sem.</p>
<p>– Majd készittetek neked valami meglepetést. Van egy budai
kereskedőm, aki rendületlenül bizik abban, hogy a magyarokkal való
csatározásban előbb-utóbb mi leszünk a győztesek. Majd elküldöm a
konyhamestert ehhez a kereskedőhöz…</p>
<p>A király ugyan megszokta, hogy Mária jókedvében maga törődött a
királyi konyha ügyeivel, de ez mindig különös örömet okozott neki.
Édesanya nélkül növekedett fel, azt várta Máriától, hogy a holt
édesanyát is pótolja. Már az ajtónál volt a király, a keze a
brabanti csipkével bevont kilincsen, amikor mégegyszer visszatért
és megölelte Máriát.</p>
<p>Mária betartotta a szavát, valóban szerzett meglepetést a
királynak az étkezéshez a mindennapi vadpecsenye mellé, amelyet a
királyi vadászok ingyen szállitottak a konyhának. Mária ismerőse,
az a bizonyos budai kereskedő, a dunai halakat vásárolta meg a
halászoktól és ezen szép vagyont szerzett. Miután éppen olyan
időpontja volt az esztendőnek: amikor a hozzáértők a rákot
élvezhetőnek mondják: Mária a konyhamestert azzal a paranccsal
küldte el, hogy attól a bizonyos <span class="pagenum"><a name=
"Page_174" id="Page_174">-174-</a></span> kereskedőtől rákot
szerezzen, mert ezt a csemegét igen kedvelte vala Lajos király.</p>
<p>A király nagyon megörvendezett, amikor a fiatal ludak (özvegy
Perényiné Kanizsay Dorottya küldte őket Győrből, mert ez az
asszonyság hires volt arról, hogy már januárban is tudott fiatal
luddal kedveskedni az ismerőseinek) és a bárányok elmultával a
szokásos, szijas vadpecsenye helyett a konyhamesterek egy nagy
ezüstszakajtóban körülbelül száz darab piros rákot állitottak az
asztalra.</p>
<p>– Mária, – kiáltott fel Lajos király – ezek nem mindennapi
rákoknak látszanak. Az már az első pillanatra megállapitható, hogy
nem Sárkány Ambrus uram termései, mert a főispán még mindig azt
hiszi, hogy az ő nagyranevelt szalai rákjai az igaziak, pedig
azoknak húsán érezni az elhullott állatokat, amelyekkel Sárkány
uram a maga rákjait felneveli. Ezek a rákok még csak nem is a
Dunában termettek, hanem valami kisebb folyóban, valami
pocsolyában.</p>
<p>Mária felelt:</p>
<p>– A Csele-patakban Mohácsnál; onnan hozták fel őket a
naszádosok, akik a nuncius ur igérte két ágyuért jöttek…</p>
<p>– Igen, a két ágyu, amely ott hevert az udvar sarkában – felelt
szórakozottan Lajos király. – Azokat az ágyukat senki se merte
elsütni… Remélem, a nuncius ur kovácsai alaposan megjavitották
őket… Nyomban látni ezeken a rákokon, hogy valami olyan vizben
növekedtek, ahová apró halon kivül ritkán kerül valami zsákmány.
Ezért maradnak meg az efajta rákok is apróknak, de nagyon
izleteseknek.</p>
<p>Lajos király nagyon szeretett a teritékre került ételekről
beszélni, mert már atyjától is igy hallotta.</p>
<p>A rákokat kézzel szokás enni, legfeljebb csak egy kis kést kell
hozzájuk használni, amellyel a rák ollóját és farkát megtisztitani
lehet. A király ellenben a fogaival roppantgatta fel a rákhéjakat,
amelyek nagyokat pattantak. Mint a mogyorót eszik a gyermekek,
olyan <span class="pagenum"><a name="Page_175" id=
"Page_175">-175-</a></span> mohón fogyasztotta a rákot a király.
Igazi Jagelló volt, aki testestől-lelkestől átadta magát az evés
gyönyörüségének.</p>
<p>De Mária ugyancsak értett az evéshez, nem sajnálta magától a
legzsirosabb falatokat sem, – ő még darabideig a Perényiné
ludjainak a csontjait szopogatta és apró zsemlyécskével törölgette
a zsiros tálat.</p>
<p>Ettek szótlanul, mint kiéhezett gyermekek.</p>
<p>Ha valaki látta volna őket a palota ama kis szobájában, ahol
akkor teritettek a számukra, amikor nem láttak asztaluknál
vendégeket: bizvást azt gondolhatta volna magában, hogy ezeknek a
fiataloknak semmi bajuk nincs, mert hiszen az evésben olyan
kárpótlást találnak szenvedéseikért, mint a mesebeli gyermek a
hamupogácsában.</p>
<p>Az evés befejeztével a király átnyujtott egyet Máriának ama
halszálkákból, amelyet Brandenburgi őrgróf tanácsára mindig a
zsebében hordott.</p>
<p>– Mária, – mond a király – sajnálom az öreg Bornemisszát, aki
már esztendők óta tejeskásán él a rossz gyomra miatt.</p>
<p>– Nem is való más ilyen vén fukarnak! – felelt Mária. –
Ahányszor asztalunkhoz ültetem, a vén embernek ugy jár a szeme,
mint egy zálogosé. Összeolvasta az ezüstevőeszközöket, a
sótartókat, a tálakat, mintha azt lesné, hogy nem küldtünk-e
valamit zálogba. Kiszámitja magában, hogy ennek, vagy amannak az
ételnek elkészitése mennyi pénzbe kerülhetett. Meglesi, hogy mennyi
ételmaradékot hordanak le az asztalról a cselédek és érdeklődik,
hogy mi történik azzal. A multkor is nagy patáliát csapott, mert
észrevette, hogy a szakács egy rácvárosi kocsmárosnak adott el
ételmaradékot.</p>
<p>A király jóizüen ejtőzött:</p>
<p>– De mindig csak tejeskását enni, Mária!… Milyen lehet az ilyen
embernek a kedve, a gondolata! Emlékszem, gyermekkoromban, amikor
nagyon szegények voltunk itt a budai palotában: évekig juhoskását
főzetett az apám. Ó, mennyit szidták szegényt a háta <span class=
"pagenum"><a name="Page_176" id="Page_176">-176-</a></span> mögött,
mert a cselédeknek enni kell adni, nem elégszenek meg a jószóval,
amelyben bőven volt részük az apámtól.</p>
<p>– Hát ennek az időnek most már örökre vége van, – mondá Mária. –
A juhoskását elvitte magával emlékbe az öreg Jagelló. Fényleni
fogunk megint, bármint törekednek is arra a magyar urak, hogy a
királyukat örökös szegénységben tartsák. Távollétedben itt járt a
pápai nuncius ur, királyom, és megigérte, hogy a déli veszedelemre
való tekintetre kieszközli a szentatyánál azt, hogy a budai
templomok egyházi kincseiből pénzt veressünk.</p>
<p>– Régi terved tehát valóra válik, – kiáltott fel Lajos király
ebédutáni kedvvel és megfelezte Máriával annak a kristály-kancsónak
a maradékát, amelyben a sashegyi vörösből szolgáltak fel az
ebédhez. A Sashegy még a királyé volt.</p>
<p>Mária nem utasitotta vissza az italt, mert mióta asszony lett, a
budai udvarnál megszokta az ebédutáni poharazást. Igaz, hogy
sohasem ártott meg neki az ital, mert a megnyergelt paripa mindig
készen állott, hogy a királynét a bőséges evések és ivások után
szélsebesen a budai hegyek közé vigye, hogy gyomra, veséje
rendbejöjjön.</p>
<p>De ma hiába várt a megnyergelt paripa, a királynénak nem volt
kedve kilovagolni, bár Lajos király szemhéjai már fáradtaknak
látszottak.</p>
<p>– És hogyan akarod a pénzverést végrehajtani? kérdezte csendesen
Lajos király.</p>
<p>– Szabad kezet kérek tőled, királyom, hogy az én dolgomba senki
ne avatkozhasson. Akkor el leszünk látva mindketten pénzzel, amiről
amugyis folytonosan ábrándozol. Ugy tanultam, hogy a Szent
Bibliában pajzsosembernek nevezik a szegénységet. Nos, hát a
pajzsosembert mindörökre kitesszük az ajtón.</p>
<p>– Gondold meg, egyházi kincsekről van szó, Mária. <span class=
"pagenum"><a name="Page_177" id="Page_177">-177-</a></span></p>
<p>– Nem kell félned, Lajos, mert a nuncius a mi emberünk. Ez a
jóságos atya belátja, hogy a magyar király nem élhet többé abban a
szégyenteljes szegénységben, amelyben eddig leledzett. A nunciussal
megérttettem, hogy azért nem küldenek hadakat, segitségeket a
külföldi fejedelmek, azért vagyunk mindenfelől magunkra hagyatva,
mert nincs pénzünk. Majd másként beszél akkor őfelsége Ferenc, a
francia király, aki most a szultánt piszkálja ellenünk, amikor
hirét veszi, hogy Budán megint annyi pénz van, mint Mátyás király
idejében. De nagyot néz ott a bocskorosai között Szapolyai Jankó
is, a nagyfejü tót-király, ha meghallja, hogy Budán többé nem
éhezik a király… Kiverjük az ellenségeink szemét jótallérokkal,
leverjük kaján mosolyaikat arcukról és ámulttá nyitjuk
rókatekintetüket. Bosszut, édes bosszut jelent elsősorban a pénz,
amely a mi kezünkbe jut. Lajos, nem akarsz bosszut állni
ellenségeiden?</p>
<p>Lajos király széttaposott egy rákhéjat, amely az asztal alá
került. Reccsent az csizmája alatt, mintha máris ellenségeivel
mérkőzne.</p>
<p>– Saját fészkében kell megverni az ellenséget, amint Mátyás
király csinálta valamikor a csehekkel, amikor hordóváraikban
megrohanta őket, – folytatta Mária, aki igen jól ismerte Lajos
királyt, ez a fiatalember ugyancsak a fiatal Mátyáshoz szeretett
volna hasonlitani. – A mi ellenségeink itt vannak Budán. Nagyobb
ellenségeink ők, mint a végeknél álló törökök. Ezek a gazdag
főurak, akik itt mindenfelé a maguk palotájában laknak és nagyobb
hadakat tartanak, mint maga a király… Nem hallod, hogy minden este
hogyan trombitáltatnak, kürtöltetnek, amikor vendégeiket mulatságba
vagy lakomába hivják? Nem hallod, hogy mily megvetéssel beszélnek a
király szegénységéről, aki kénytelen Brandenburgival vadászatra
menni, ha jól akar lakni? Nem hallod aljas röhejüket, amikor
elbeszélik, hogy a királyné hitelbe vett posztót a budai
kereskedőktől, hogy magát és háznépét felruházni <span class=
"pagenum"><a name="Page_178" id="Page_178">-178-</a></span> tudja?
Hát azt nem hallod, hogy a mi cselédeink elsomfordálnak a
trombitáló házakhoz, hogy részük legyen nekik is abban a
mulatozásban, amit a budai palotában nélkülöznek? Én aszony vagyok,
én mindent meghallok, azt is, amit csendesen mondanak.</p>
<p>– Csak ezért kell pénzt csinálnunk? – kérdezte hirtelen
elcsüggedve Lajos király, aki rendszerint gyorsan változtatta a
hangulatait.</p>
<p>A királyné nem felelt, mert a nyitott ablakon át ebben a percben
hangos trombitálás hallatszott be a budai utcákról. Vérezve
alkonyodott, az égboltozat déli szelet jelzett, a kert nagy fái már
harsogva vittek lombjaikban a nagyhatalmu szélből némely
hangokat…</p>
<p>– Tudod-e, királyom, hol trombitálnak? – kérdezte szenvedélyes
hangon Mária, amint Lajost a kezénél fogva a palota nyitott
ablakához vezette. – Szalkai uramnál trombitálnak, akinek amott áll
a palotája a Viziváros felé, aki ma este nagy mulatságot rendez ama
Heléne nevü nő tiszteletére, akinek kedvéért ma csaknem kardélre
ment a Brandenburgival… Tudod-e, ki az a Heléne? Egy olyan nő,
akinek nevét nem szokás együtt emlegetni se az asszonyokéval, se a
leányokéval… Hazátlan perszóna, akit szöktetve vittek el
Csehországból. És az érsek, hogy tüntessen vele: nagy lakomát csap
ma a tiszteletére. Én láttam innen az ablakból a kövér tulkokat
felhajtani az érsek udvarába; én láttam a halászokat görnyedni
nád-iszákjaik alatt; láttam a budai kenyérsütőket, amint az
édeskenyeret cipelték… És nézd, királyom, mindenki ott lesz az
érsek meghivására, aki csak számit valamit Budán…</p>
<p>– Nézd, most fordul ki a várral szemközt lévő palotájából a
tárnokmesterünk, Thurzó uram, ama Fugger-rokon, aki Szalkai uram
gyors meggazdagodása miatt ugy ráncolgatja a homlokát, mintha varju
járta volna be azt. Most pedig ugy félre van vágva a mentéje, mint
valami násznagyé. Persze, hogy ő lesz ma <span class=
"pagenum"><a name="Page_179" id="Page_179">-179-</a></span> a
násznagy, amikor az esztergomi érsek ur balkézről feleségül veszi
Helénet.</p>
<p>– Amott huzódik lovasaival, a bástya alatt Sárkány Ambrus uram,
a főispán, aki nem mer egyedül elmenni sehová, mert bünei nyomják
lelkiismeretét. Hiába bujkál Sárkány uram a bástya alatt. Én látom
őt, látom a gondolatát is… Vajjon, miféle szerepe lesz őkegyelmének
a mai házasságkötésnél? Megint csak a halakról és madarakról
gondoskodik a lakomához, vagy pedig ő viszi a fáklya-táncban
elsőnek Helénet?</p>
<p>– Ej, haj, a vén Bornemissza sem sajnálja kidugni nagy szakállát
a palota kapuján!… Vajjon, minek kell ez a vénség a lakomához, ahol
kását tán nem is főznek? Tán csak nem azért hivták meg vala, hogy a
hárfahang mellett szemérmetlen dalokat énekeljen?</p>
<p>Mária erősen fogta a király kezét, mert minden uj látomány,
amely az esztergomi érsek palotája felől felmerült: minden idegében
megrázta. Mégis csak asszony volt, aki néha nem tudott magán
uralkodni… Lajos király egykedvüséget szinlelt, habár felesége
szenvedélyessége, felindultsága ő reá is átragadt.</p>
<p>– Még csak a Brandenburgi hiányzik a dicső társaságból, –
mormogta a király a szakállába és megszoritotta Mária kezét, hogy
az felszisszent.</p>
<p>– A Brandenburginak rossz estéje lehet… Nem csodálnám, ha egy
kis illuminációról gondoskodna az érsek lakomájához, –
felgyujtatván néhány viskót az érsek palotája körül, – felelt
sokatmondó tekintettel Mária. – Remélem, Lajos, nem haragudnál meg
ezért a Brandenburgira?…</p>
<p>– Én már többnyire semmiért sem haragszom, – szólt Lajos király
és elvonta feleségét az ablaktól. – Az est hüvösödik, a vadludak
már vándorutra kelnek, nem éri meg Szalkai uram, hogy holnap náthás
legyél miatta…</p>
<p>A királyné megütötte az asztalon álló rézdobot, mire cseléd
sietett elő. <span class="pagenum"><a name="Page_180" id=
"Page_180">-180-</a></span></p>
<p>– Világitsatok és zárjátok be az ablakokat… Üzenjétek meg a
testőröknek, hogy aki közülük ma éjszakára elhagyja a palotát: az
többé akár vissza se jöjjön. Csend és békesség legyen itt, még ha a
fejetetejére áll egész Buda… Aludni akarunk ma.</p>
<p>A gyertyák és mécsesek sorban kigyulladtak a királyné termeiben.
Lajos király egy széles németalföldi kerevetre feküdt, amelyet
Mária hozott még staffirungba a „csibefalók“ országából, akik az
ilyen széles diványokon szeretik elvégezni az emésztésüket.
Összekulcsolta a két kezét a homlokán, mint gyermekkorában
tanitotta erre Balbi Jeromos uram, a nevelője, mert a kezeknek nem
szabad a takaró alatt lenni… A ballábát, amelyet görcs szokott
kinozni a vérkeringési zavarok folytán: egy párnácskára fektette,
mert a görcs igy nehezebben csiphette meg. Valamely altató-dalt
zümmögött magában, amelyről mindig azt hitte titokban, hogy még az
édesanyjától hallotta, pedig az legfeljebb a másvilágról
énekelhetett neki, miután Lajos korai világrajövetele miatt halálát
lelte…</p>
<p>Mária hátrakulcsolt kézzel járt fel és alá a termekben, mintha
génuai bársonyból való ruhájának a zizegését akarná szüntelenül
hallgatni. Sok mindent tud az ilyen bibor-bársonyruha beszélni
annak, aki megérti szavát… Néha, a jónapokban: ugy tud hizelegni ez
a ruha, mint valami dajka… Máskor nem hagyja elaludni az
indulatokat, mint Nessus inge a fájdalmakat. Ma egész különös
képeket vont Mária szemei elé a ruhasuhogás.</p>
<p>Hirtelen feltünt előtte Keresztelő Szent János-utcája, amely
töredelmesen, mintha gyónásból jönne, kanyarodott a hegyoldalában…
Az utca sarkán Szent János-temploma, amelyet magas vasrácsozat vesz
körül ama éjjeljárók miatt, akik a templomok kincseit szeretnék
elrabolni, mert azt hiszik, hogy éjjel alszik az Uristen és a
sekrestyés… A vasrácsos keritésen bévül Szent Mihály-havi napon,
amikor János fővételének napját tisztelik, ez az ut most már a
templom körül <span class="pagenum"><a name="Page_181" id=
"Page_181">-181-</a></span> pirosló fák leveleivel van behintve,
nincs annyi ideje a templom-szolgának a Szent Mihály-havi levelek
elsöpörgetéséhez, mint amennyi idejük van a fáknak a levelek
hullajtásához. A hivők lábnyomait befődik a falevelek,
ledorongolják a hulldogáló vadgesztenyék, átszövik a pókfonalak,
mintha már nagyon régen elmult volna még emlékezete is a tegnapi
körmenetnek, amelyben a királyné, mint az utca leggazdagabb lakója,
vitte elől Szent János ereklyéit… Az omladozó paplak, amely a
templomhoz van épitve, olyan régi, mintha még Szent István király
idejében épült volna, de a vadszőlő szivesen felkuszik falaira, még
sárgultan, hervadtan is. A bodzafák még emelgetik sárga mécseiket,
mert még nem köszöntött be az esős évszak, amely majd végleg
elsiratja a fák gyönyörü életévét. Lehet, hogy némelyik bodzafa nem
is fog kivirágozni a jövő esztendőben, mert a lusta egyházfinak
tüzelőre volt szüksége az unalmas télben.</p>
<p>És a düledező paplak mellett van az a ház, ahová Mária
gondolatai ez éjszakán szálldosnak, amig a király fektében a
dajkadalt dudolgatja, hogy álmot erőszakoljon parázsként égő
szemhéjaira.</p>
<p>A Mária háza. Még apósa, Ulászló király nászajándékából
származik. A budai palotán kivül csak ennek az egy háznak volt ura
a régi király, azt is a menyének ajándékozta.</p>
<p>Kertes ház, amely ritkaság a Keresztelő Szent János-utcában.
Kerités ugyan nem védelmezi, mert ha volt is ilyesmi körülötte, azt
még II. Ulászló idejében ellopták. Ellenben a virágágy, amely a ház
előtt van: minden évben meghozta a maga termését, gondoskodnak
arról a szomszédos templomtornyon lakó csókák és galambok, amelyek
bizonyára a keblükhöz szoritva hordják a budai hegyekből a
virágmagvakat, hogy a királyné kertje virág nélkül ne maradjon. Ez
évben piros virágok nyilnak benne, nagyok és ritkák, mint az
emberek között is vannak ritka példányok.</p>
<p>A ház emeletes. Valamikor – talán még Ulászló <span class=
"pagenum"><a name="Page_182" id="Page_182">-182-</a></span> előtt –
sárgára volt festve, mert a rácvárosi kőmívesek ezt a szint tartják
a legtartósabbnak. Az ablakok helyén, ablakdeszkákon szövögeti
fonalát a pók, mert ebben a házban nem szokás az ablakokat
kinyitni. Benn kongó, félhomályos termek, ahol a porrétegben már
régen nem látszik emberi lépés nyoma. Ez a királyné háza. Zárt,
csöndes, divatjamult, a világból kiment… Talán kisértetek is laknak
benne… S egyszerre kalapácsolás, dörömbölés hallatszik majd a
házból, amelyet már mindenki eltemetett magában. Itt fogja veretni
a pénzt Mária…</p>
<p>– Alszol, Lajos? – kezdte a királyné. – Azt hiszem egyedül
vagyunk a palotában, uraink, papjaink és cselédeink mind
elszökdöstek oda, ahonnan a muzsikaszó hallatszik. Nyugodtan
beszélgethetünk tehát a tennivalókról, a függöny mögött nem hegyez
rókafül…</p>
<p>Lajos király felriadt félálmából.</p>
<p>– Senkit sem akarok a közelemben tudni, csak téged, Mária, mert
lehet, hogy meghalok a mai éjszakán, hogy koraősz fejemet elvigyem
ebből az országból, ahol ezt a főt sárral hajigálták meg.</p>
<p>– Ó, királyom, – kiáltott Mária és letérdepelt Lajos fekvőhelye
mellé. – Még mindig az emészti lelkedet, amit a magyar urak
mondanak neked, amikor reggeltől-estig részegek? Szemedre hányják
neked, hogy sokat alszol, délig alszol, mint akár atyád. Mert ők
korán kelnek, mert az ördög nem hagyja őket nyugodni. Korán kelnek
és vadat, madarat, zsirt, hagymát, büdös turót tömködnek korgó
gyomraikba, hogy az köszönettel fogadja a hideg borokat, amelyeket
e szörnyü ételekre ráöntenek… Azt szeretnék, hogy ugy élne királyuk
is, mint akár ama Zápolya, akivel nem tudnék beszélni sem a
szakállából és bajuszából kiáradó hagymaszag miatt…</p>
<p>Lajos király felnyögött, mintha iménti szivszorongásos álma még
mindig üldözné…</p>
<p>– Éppen Zápolyával álmodtam. Medvebőrben és bivalyok bőrében
jött be a palotába. Mátyás király <span class="pagenum"><a name=
"Page_183" id="Page_183">-183-</a></span> kőkockái mozogtak a
lépései nyomán, a hüségükkel kancsókat emelgető testőrök a falhoz
lapulva álltak a szörny előtt, a frájjaid szőrös kezét csókolgatták
és borzadályos lépéseivel behatolt ide a te szobáidba, ahol te
éppen ugy térdepelve vártad őt, mint egykor engem vártál
nászéjszakánkon… Mondd, Mária, igaz lelkedre, nem járt itt Zápolya,
amig aludtam?</p>
<p>Mária az innsbrucki apácák modorában összefonta kezét:</p>
<p>– Senki sem járt itt, csak az imádság fejed körül, amelyet
mindig a szivemben érzek akár látlak, akár nem látlak.</p>
<p>A király megfogta Mária kezét. Jéghideg volt az is, mint az
övé:</p>
<p>– És tudod, Mária, mit éreztem még álmomban? Azt éreztem megint,
amit gyorsan elmult ifjuságomban mindig éreztem, hogy engem ezen a
világon nem szeret senki… Jégkéreg támadt álmomban a szivem körül,
jegesmedvévé változott Zápolya, nagy sötétségbe meresztettem a
szememet, amely sötétségben olyan egyedül voltam, mint a
koporsóban… Nem szeret senki, sikongattam magamban. Nincsen senkim,
verdestem a mellemet, mint néha napján, amikor a kancellár
meggyóntat. Egyedül kell végigmennem az életen és a halálon, –
gondoltam végül magamban, amikor a megbánás ugy hullott reám, mint
a papok széthintegetett szenteltvize. És Zápolyát láttam folyton,
hol a fejemnél, hol a lábomnál, hol meg – ó, szörnyüség – a te
karjaidban, Mária.</p>
<p>– Hol van Tomori, hogy végre lenyisszantsa ennek a kigyónak a
fejét? – kiáltott fel Mária.</p>
<p>– Álom. Rossz álom, – suttogta Lajos király, mintha nem is
hallaná Mária felkiáltását. – Apám hitt az álmokban. Igaz, hogy
öregségére már nem álmodott mással, mint száraz marhahusokkal,
amelyeket álmában evett kiéhezett gyomra kedvéért. De ezek a husok
sohase voltak idejében kéznél és apám meghalt, <span class=
"pagenum"><a name="Page_184" id="Page_184">-184-</a></span>
anélkül, hogy egyetlenszer is jóllakhatott volna azokból az
ételekből, amelyeket álmában evett.</p>
<p>Mária kivonta kezét a király remegő kezéből.</p>
<p>– Lajos, térj magadhoz… Majd mindjárt hivatok valakit, aki
bizonyosan itthon tartózkodik a palotában, nem ment el az
esztergomi érsek ur dinomdánomjára.</p>
<p>– Ugyan! Ki volna az? – köhintett a király és fektében
megfordult, hogy a szive körül elnehezedő vért kissé
megforgassa.</p>
<p>Mária megütötte a rézdobot és a cseléd belépett.</p>
<p>– Logus Tamás főtisztelendő ur jöjjön.</p>
<p>Lajos király hirtelen felnevetett, amint a szivetáján lévő
nehézség muladozni kezdett:</p>
<p>– Nem, Mária, még nincs szükségem a halotti szentségekre.
Egyébként is törvényeink értelmében a magyar királynak kijáró
halotti szentségeket csupán az esztergomi érsek ur szolgáltathatja,
az pedig ma éjjel a nászlakomáját tartja.</p>
<p>Logus Tamás nem volt messzire, ott ült szokott helyén, Mátyás
király könyvtárában, amely a királyi pár közvetlen lakosztályához
tartozott. Egy nagy könyvvel a kezében lépett be a királyné
szobájába, arcán most is ama fagyott mosoly, amelyet tán valamikor
ifjukorában vont fel, amikor először kezdte nézegetni az élet
különlegességeit. E percben azonban öregnek látszott Logus Tamás,
mintha megviselték volna a gondolatok, meggyötörték volna a
könyvek, megnyomták volna az éj kisértetei. Fáradtan tekintett
körül a jól ismert szobákban. A fekvő királyról szórakozottan
levonta tekintetét és a kigyó-rugalmassággal felemelkedő Máriára
függesztette a szemét.</p>
<p>A királyné felindulás nélkül, szolgákhoz és házi cselédekhez
mért nyugodt hangon beszélt:</p>
<p>– Őfelségének, Magyarország és Csehország királyának aggodalmai,
boszorkány-nyomásai vannak arról a pénzveretésről, amelyet már
régebben tervbevettem. <span class="pagenum"><a name="Page_185" id=
"Page_185">-185-</a></span> Mondaná el, főtisztelendő ur, hogyan
lehetne nézete szerint a pénz-csinálást megoldani?</p>
<p>Lajos király a széles németalföldi diványon meghallván, hogy a
papot nem azért hivták elő a könyvtár magányából, hogy vele
ördögüzést végezzen, – amit hajdanában elégszer látott uratyja
körül – felvidámodék, fektéből felülve, térdére csapott két
tenyerével:</p>
<p>– Hát halljuk, mit tud a főtisztelendő atya, a humanista tudós,
érvül felhozni arranézve, hogy a magyar király megtölthesse kiürült
pénztárát?</p>
<p>Logus Tamás egykedvüen kezdte:</p>
<p>– Egyelőre csak az a jelenteni valóm, amiért éjszakámat
felségtek szobái mellett töltém, hogy körülbelül a növekvő hold
megjelenése óta a rácok városnegyede lángokban van. Némelyek azt
mondják, hogy ezt a tüzet a pogány törökök rendezték a budaiak
megrémitésére. Mások viszont azt a véleményt hangoztatják, hogy a
Brandenburgi őrgróf, aki a király előtt ma bizonyos
megszégyenitésben részesült az esztergomi érsekkel szemben,
rendezné ezt a kivilágitást király őfelsége és Szalkai uram
tiszteletére. Holott…</p>
<p>A király és a királyné az ablakhoz siettek, ahonnan valóban
tekintet nyilott a rácok városnegyedére, amely lázpiros hullámba
látszott merülve.</p>
<p>A humanista nyugodtan folytatta:</p>
<p>– Holott az óbudai mezitlábasok mellett éppen a Brandenburgi
vitézei igyekeznek azon, hogy királyné őfelsége háza a Keresztelő
Szent János-utcában épségben megmaradjon…</p>
<p>– Azt remélem is, – kiáltott fel Mária az éjszakában mutatkozó
tüzes fellegeket szemlélve, amelyek a sötétség tengeréhez érkezve
oly nyomtalanul tünnek el vala, mint akárcsak a nagy emberi
indulatok.</p>
<p>A humanista a maga egykedvü hangján folytatta:</p>
<p>– A budai darabantok és az éjjeliőrök mindenkori parancsnoka, a
királyi konyhamester ur, azonban már megállapitotta a rácvárosi tüz
okát. Egy pintérmester, aki nagyon fél szájas feleségétől, éppen a
házitüzhely <span class="pagenum"><a name="Page_186" id=
"Page_186">-186-</a></span> előtt gunnyasztott, amikor felesége a
vacsorához hivta őt. A pintér esze nélkül szaladt az asszony
hivására, a tüzet égve hagyta és a tüz körül felhalmozott aprófa
lángot kapott…</p>
<p>– Szóval, megint egy asszony okozója mindennek, – felelt a
királyné az ablak mellől, ahonnan a tüzvész jelvényeit, azokat a
megfejtetlen iramodásu lángnyelveket nézegette, amely jelvények
éppen olyan örök ismeretlenségek maradnak mindörökre az emberek
előtt, mint a felhők járás-kelései, a vizek hullámzásai és a
földrengések okai.</p>
<p>Lajos király dermedt szótalanságba merülve figyelte a tüzet.
Gyermekkora jutott eszébe, amikor gyakran volt a tűz atyja
palotájának a környékén.</p>
<p>A királyné az ablaktól elfordulva a régi hangon szólalt meg:</p>
<p>– A tüzet majd eloltják Brandenburgi emberei, vagy pedig porig
égnek a viskók, ez igazán nem zavarhatja meg mindennapi életünket.
A tornyok remélhetőleg épségben maradnak és a harangozók holnap
reggel éppen ugy elvégzik mindennapi munkájukat, mint egyébkor.
Felköttetném azt a harangozót, aki holnap délben nem jelentené a
házamnak, hogy dél van.</p>
<p>A humanista mindent tudott:</p>
<p>– A Keresztelő Szent János-utcában éppen csak a sarki bormérést
rabolták ki a vitézek. Kellett a mély pincében felhalmozott bor a
tüz oltásához. Királyné őfelsége ugy sem szerette ezt a helyet,
ahol a háza szomszédságában a bormérés látogatói folytonos
gajdolással, okoskodó lármával, asztalverdeséssel töltötték az
idejüket. Nem mondhatnám, hogy nagy kár volna a bormérés
elégéséért.</p>
<p>A királyné megint hátrafonta a kezeit, ami azt jelentette, hogy
elmélyedt gondolataiba:</p>
<p>– Arról beszéljünk, főtisztelendő uram, hogy a királyoknak ki
adá a jogot ahhoz, hogy olyan pénzt veressenek a népeik számára,
amilyent éppen akarnak? <span class="pagenum"><a name="Page_187"
id="Page_187">-187-</a></span></p>
<p>A humanista bölcsész a szája szögletében mosolygott:</p>
<p>– A királyok mindig bölcsen cselekednek, mert Isten és
történelem vigyáznak reájuk, hogy dolgukat el ne hibázhassák.
Istennel el nem számolhatunk, de a történelemirókkal igenis van
leszámolnivalónk, akik a királyok cselekedeteit mindig ugy
mutogatják nekünk, mintha azok Isten akaratai lettek volna,
amelyeket földi megbizottjaik, a fejedelmek utján tudattak az
emberekkel. Hinnünk kell a történelemiróknak, mert nekik tanuik
vannak mindenre.</p>
<p>A humanista szivesen beszélt volna még erről a témáról, de a
királyné közbeszólott:</p>
<p>– Tehát a királyok olyan pénzt csinálhatnak maguknak, amilyent
akarnak?</p>
<p>– A királyok igen, csak az alattvalóiknak, legkülönösebben a
zsidóknak van meg az a jussuk, hogy mérlegre tegyék a királyok
pénzét és összevessék azt más királyok pénzével. Ilyenformán
történik, hogy egyik tallért jobb kongásunak mondanak, mint a
másikat.</p>
<p>A királyné megint közbevágott:</p>
<p>– Mi történne akkor, ha én például a királyéhoz hasonló
tallérokat veretnék, csakhogy az ezüst helyett több rezet kevernék
a tallérokba, mert igy több tallért tudnék veretni?</p>
<p>– Nagyobb dolog nem történhetne, mint csak az, hogy a zsidók a
maguk pontos mérlegeivel kiszámitanák, hogy a király tallérjai
mennyivel érnek többet, mint a királynéé…</p>
<p>– Mit törődöm én a zsidókkal? Előbb-utóbb kikergetjük őket az
országból. Mit mondanának az urak és a papok?</p>
<p>A humanista mosolygott:</p>
<p>– Miután a tiszteletreméltó egyesülést ismerem: azok nem
szólnának semmit, ellenben a néptől visszaszednék a király
tallérjait, amennyiben ilyen forog a nép között és kicserélnék a
királyné tallérjaira. <span class="pagenum"><a name="Page_188" id=
"Page_188">-188-</a></span></p>
<p>A humanistát a királyné ezután kegyelemben elbocsátotta.</p>
<p>Lajos király, aki egész idő alatt hallgatott, nem vette le
szemét arról a parázsló csikról, amely még mindig az iménti tüzvész
helyén mutatkozott.</p>
<p>– Hallottad, Lajos, hogy ennek a jeles férfiunak, akinek
bölcsességét magad is számtalanszor elismerted: mi a véleménye
arról, ha az államtanács megkérdezése nélkül pénzt veretünk? Mit
kell azt tudni Thurzónak, Bornemisszának, Báthorynak, Szalkainak,
hogy mennyi pénzt veretett a király? Talán, hogy nyomban levegyék
belőle a maguk sápját? Nem ezeknek az uraknak akarok pénzt veretni,
akiknek amugyis van elegendő, hanem neked és magamnak.</p>
<p>Lajos király bólongatni kezdett, mint valaha atyja, akit éppen
ezért Dobzsenak neveztek a birodalmában:</p>
<p>– Azt hiszem megterheltem a gyomromat a rákjaiddal, Mária. Nem
érzem magamat teljesen rendbe. Aludni fogok menni.</p>
<p>A király felemelkedett és háromszor homlokon csókolta
Máriát:</p>
<p>– Ami pedig azt illeti, Mária, hogy pénzt akarsz csinálni, hát
ha kedved tartja hozzá: csinálj pénzt. Én azt sem bánom. De most
menjünk aludni.</p>
<h3>III.<br />
<i>„A király menjen a másvilágra uralkodni…“</i></h3>
<p>A király és királyné alkonyattal megszöktek a budai palotából a
már ismert rejtekuton át és csavarogni mentek a budai utcákba. Bő
köpenyeget vettek magukra, hogy senki fel ne ismerje őket, mély
kalapot nyomtak az arcukba, mintha álarcosbálba készülődnének: két
pajkos gyermek hagyta el a palotát… Fiatalok voltak, szerették
egymást, egymással akartak élni, miután <span class=
"pagenum"><a name="Page_189" id="Page_189">-189-</a></span> pedig
ez a budai palotában nem volt lehető, meg kellett onnan szökni.</p>
<p>– Képzelem, milyen nagyszemeket meresztenek a tanácsurak, amikor
hülthelyét találják majd a királynak, – nevetett csimbókos
szakállában Lajos király.</p>
<p>– Mit akarnak már megint az urak? Mi nem történik kedvükre? –
kérdezte Mária szorosan a király karjába kapaszkodva.</p>
<p>– A tegnapi rákosi országgyülésen a részeg nemesurak azt
kiáltozták, hogy Lajos király uralkodjék a másvilágon; Szapolyai
Jankó pedig vegye feleségül Máriát… Hát ebben az ügyben akarnak
velem tanácskozni, ami elől én megszöktem, – felelt minden
felindulás nélkül, sőt bizonyos tréfás hangsulyozással, Lajos
király.</p>
<p>Mária azonban megmerevedve állott meg:</p>
<p>– És hol volt Tomori, hogy nem lövetett bele az országgyülésbe?
– kiáltott fel Mária féktelenül. – Veled, Lajos, rendelkezhetnek a
magyar urak, mert királyuk vagy. De nekem nem parancsolnak, mert én
amellett, hogy magyar királyné vagyok, ausztriai hercegnő is
vagyok. Ezt jól jegyezzék meg maguknak a magyar urak. Hol volt
Tomori?</p>
<p>A király csillapitólag simogatta Mária karját.</p>
<p>– Tomori a végeknél van, ahová nekem is el kell indulnom, ha
Szolimán valóban átlépi a Szávát. És különben is gyermekkorom óta
ugy neveltek, hogy ne érdekeljen az, amit a rákosi országgyüléseken
a magyar urak beszélnek. Többnyire már részegen érkeznek meg az
országgyülésbe és itt két hétig részegeskednek, majd elszélednek,
anélkül, hogy valamit határoztak volna. Mit törődünk mi azzal,
Mária, hogy mit kiabál egynéhány berugott ember?</p>
<p>– Szeretsz, Lajos? – kérdezte most más hangon Mária.</p>
<p>– Csak a te életed miatt van még kedvem az élethez. A te drága
életed miatt, amelyet kezembe tettél. Azt akarom, hogy te valódi
királyné legyél, ha már <span class="pagenum"><a name="Page_190"
id="Page_190">-190-</a></span> engem uton-utfélen árnyékkirálynak
csufolnak, – mondá elgondolkozott hangon Lajos király, amint
merengő léptekkel, Mária karjába kapaszkodva ballagott a budai
utcákon.</p>
<p>Keskeny, kanyargós utcácskák, mintha bujdokolnának a valóságos
élet kigyója elől, mint félénk gyikocskák: ilyenek ezek az utcák.
Itt-ott még egy leégett ház helyen gyászosan feketéllik a tavaszi
tüzvészből, ezek a telkek most mindenfelől összegyüjtögetik a
száraz faleveleket, amelyeket a budai hegyek felől eltáncoltat a
szélvihar az alacsony házikók felett. Őszi falevelek temetői lettek
azok a helyek, ahol nemrégiben még emberek laktak.</p>
<p>– Szegény vargák, timárok, pintérek, bormérők! – sóhajtotta a
király. – Vajjon merre széledtek el a nagyvilágban, miután fészkük
elhamvadt. Jártak nálam, hogy a király segitsen rajtuk a
nagybajukban, de miből adjon a király, amikor magának sincs?</p>
<p>Mária a köpenyeg alatt magához szoritotta a király karját:</p>
<p>– Ezentul majd lesz miből adni a királynak! – mondta
biztatón.</p>
<p>Tovább mentek, mindig távolabb a palotától, mintha attól
félnének, hogy onnan utánuk futamodnak a tanácsurak és a királyt
köpenyegénél fogva visszacipelik a tanácskozásba.</p>
<p>Az alkonyatban hosszu árnyékokat vetettek a tornyok, amelyek a
messziségben apránként maguk is árnyékokká váltak.</p>
<p>Lekerültek a Dunapartra, ahol nagy, koporsókhoz hasonlatos,
zsindelyes fedelü teherhajók voltak kikötve. Legalább hatvan hajó
egymás mellett, mert a gabonaszállitás ideje még nem érkezett
el.</p>
<p>– Ezeknek a hajóknak legalább a fele a Fuggeré. De van hajója a
legtöbb gazdag budai polgárnak, mert a hajósgazdákat külön hely
illeti meg a templomban.</p>
<p>Arrébb vizimalmok sorakoztak egymás mellett, <span class=
"pagenum"><a name="Page_191" id="Page_191">-191-</a></span> amelyek
majd akkor, mikor az őrlés ideje elkövetkezik, szerte-széjjel
mennek a Dunán.</p>
<p>– Ezt az országot mondják szegénynek! – rebegte Mária. – Hiszen
itt több hajó van, mint egész Ausztriában.</p>
<p>– Hajó az van, de olyan hajógazda nincs, aki arra vállalkoznék,
hogy az ágyukat leszállitsa a Szávához, – felelt a király.</p>
<p>A homokos parton egy helyen gyermekhadra találtak, amely török
és magyar csatát játszott a homoksáncokon. S ütötték egymást és
kiáltozásaiktól hangos volt a Dunapart.</p>
<p>– Be jó volna gyermeknek lenni! – sóhajtott fel Lajos király. –
Én sohasem voltam gyermek, mert mióta az eszemet tudom, mindig
király vagyok. Én sohase mehettem játszani, mert nem is voltak
pajtásaim.</p>
<p>– Majd ezentul velem fogsz játszadozni, amint a dolgok állásán
segitettünk, – vigasztalta a királyt Mária.</p>
<p>További utjukban elérkeztek a hajósok félig földbeásott
csárdáihoz. Egyikből-másikból már világosság és hurosszerszámnak a
hangja hallatszott ki. Itt-ott egy duhajkodva felhorkanó ének,
amely még a legkezdetét jelenti a mulatozásnak. A Dunaparton
járdogáló szellő füstös pecsenyeillatot hozott a királyi pár
felé.</p>
<p>– Tudod, Mária, hogy ezek a hajósok sütik a legizletesebb
pecsenyéket? Szabadtüzön sütik meg a disznónak bizonyos részeit,
amig az sötét rózsapirossá válik és csepegni kezd a zsirtól. Ugy
hivják, hogy lacipecsenye. Tudod-e miért, mert atyámnak, Dobzse
Lászlónak, ha kevés pénze volt: mindig ilyen pecsenyére támadt
gusztusa, amelyet a budai palotába, nagy titokban, felhozatott.</p>
<p>Mária szagolgatta a levegőben szállongó szagot.</p>
<p>– Sok mindenféle szaga van ennek a pecsenyének, – mondá finom
orrát fintorgatva. – A hajósok nagy csizmáinak a szaga is érződik
rajta. <span class="pagenum"><a name="Page_192" id=
"Page_192">-192-</a></span></p>
<p>Lajos erősködött:</p>
<p>– Mária, ha egyszer megkóstolnád!…</p>
<p>A királyné nevetett:</p>
<p>– Hagyj békében a ti nemzeti eledeleitekkel. A multkor
szerbgulyást etettél velem, amelynek főzési titkát egy végvári
katona hozta a palotába. Köszönöm szépen, többet nem kérek belőle,
mert borsa, paprikája összemarta a torkomat. Most pedig szeretnél
bevinni ide valami hajós-dutyánba, hogy sült disznóhust egyek.</p>
<p>Lajos bizonykodva nevetett:</p>
<p>– Az volna nagyszerü, hogy ha a palotában ezt megtudnák! Vajjon,
mit szólna Burgos ur, az osztrák követ, aki az illedelemnek nálunk
a legnagyobb mestere?</p>
<p>– Hogy Burgos ur mit szólna azt nem tudom, – felelt Mária – de
azt bizonyosan tudom, hogy majd szépen lefestené a velencei követ a
dolgot. A király a hajóslegények között keres cimborákat…</p>
<p>Lajos király elborult:</p>
<p>– Igazad van. Bármit teszek, mindent kiforgatnak a maga
valóságából. Csupa ellenségekkel vagyok körülvéve, akik mindig azt
lesik, hogyan forgathatnák meg bennem a tőrt. Menjünk haza, amugy
is olyan őszieste-szaga van már az időnek. Milyen korán köszönt be
az idén az őszidő!</p>
<p>– Alig volt nyár, buskomoly esztendő, – felelt a királyné. –
Ámde, nem azért hivtalak el a palotából, királyom, hogy
megelégedjünk annak a tudásával, hogy mit főznek a
halászcsárdákban. Valahová még el kell mennünk látogatóba, mielőtt
az éj beköszöntene.</p>
<p>– Veled mindenhová szivesen megyek, Máriám.</p>
<p>– Elmegyünk az én házamba, ide a Keresztelő Szent János-utcába
és megnézzük, hogyan halad előre a munka legényeim kezén. Nem árt,
ha a legények látják a királyt is, nem gondolják, hogy csak a
királynénak dolgoznak.</p>
<p>– Mehetünk, Mária. Mindenhová szivesebben megyek, mint a budai
palotámba. <span class="pagenum"><a name="Page_193" id=
"Page_193">-193-</a></span></p>
<p>Most elmentek a Dunapartról, – a Duna elmaradott mögöttük őszi,
hervatag alkonyatában, csak a vadmadarak huztak felette déli táj
felé, mintha már kezdenék vándorlásukat. Lajos király, aki nagyon
szerette a természetet, nem tudott olyan gyorsan megválni a
Dunától, mint Mária…</p>
<p>– Különös esztendő ez a 26-os. A fecskék hirtelen eltüntek a
javanyár közepén. A varjak magasan szálladoznak, ahol megtalálják
azt a hűvös szelet, amelyben hintáztatni szeretik magukat. A
vadkacsák beröppennek egész a városig. És, ime, a vadludak már
hosszusorban vonulnak dél felé. Azt mondják, a madarak érzik meg
leghamarább az időváltozást. Reggelenkint a palotakertben már látni
a budai hegyekből jött cinkéket, amint javában kérdezgetik a
hervadó fáktól: Kis fűz? Kis fűz? – Pedig fűzfák nincsenek is a
kertben.</p>
<p>Mária a maga praktikus modorában más oldalról fogta fel az
időjárást:</p>
<p>– Az bizonyos, hogy a nyulak szőre sem ereszt már ugy, mint
azelőtt. Utasitani kell a királyi vadászokat, hogy bőven hozzák a
nyulakat a palotába, mert el akarom tenni a nyulbőröket. Nem azért,
hogy a zsidóknak eladjam, hanem magam akarom felhasználni. De most
már menjünk, Lajos, mert az est szitál alá a hegyekről.</p>
<p>Karonfogta a királyt és vitte őt magával ama hegynek kanyarodó
utcácska felé, amelynek sarkán egy ódon templom állott, Keresztelő
Szent Jánosról elnevezve, mellette a még ódonabb paplak és a paplak
után következő ház a királynéé. A kapu zárva, – nagy tölgyfa-kapu,
amely könnyen ellentállhatna a nemes urak ostromának, ha azoknak
eszébejutna a királyné fészkét felverni. Az ablakok helyén erős
deszkák, hogy még nyeregből se láthasson be senki a ház
belsejébe.</p>
<p>A királyné háromszor megkopogtatta a kaput, tolóablakocska
nyilása után ama hosszuszakállu innsbrucki kereskedő nyitott kaput.
<span class="pagenum"><a name="Page_194" id=
"Page_194">-194-</a></span></p>
<p>– Nos, Wild, hogyan mennek a dolgok?</p>
<p>– Semmi panaszom nincs az ezüstre, – a papok ezüstje jó ezüst –
csak a réz nagyon hitvány, – felelte az innsbrucki pénzverő, mély
kongóhangon.</p>
<p>Lajos király álmélkodva hallgatta a szavait. Kérdezni akart
valamit Máriától, de a királyné megszoritotta a király karját.</p>
<p>A nagyszakállu ember megint felrakta a lakatot, előrenyomta a
tolózárat és egy szövétneket vett le tartójából, hogy azzal a
királyi párnak az utat mutassa.</p>
<p>A királyné háza régimódi épitmény volt, mindenféle zegzugos,
alig kiismerhető folyosókkal, mintha a ház épitői arra készülődtek
volna, hogyan védelmezik meg magukat a házukba nyomuló ellenségtől.
Grádicsok, rejtekajtók, földalatti üregek mutatkoztak, vastag
porral bevonva, amely porban nem igen mutatkozott emberi
lábnyom.</p>
<p>Az innsbrucki bukott kereskedő olyan ünnepélyesen haladt elől,
mintha ő volna a királyné udvarmestere. Látszott, hogy nagyon
büszke megbizatására. Végre felnyitott egy vasajtót és megindult a
mélységbe…</p>
<p>– Hová megyünk? – kérdezte Lajos király, de a mindenható Mária
megint csak egy karszoritással felelt.</p>
<p>Alig tettek néhány lépést a pincelépcsőkön, alantról olyan
különös zaj hallatszott, mintha valami nagy mühely felé
közelednének. Kalapácsok kongása és ércek zengése hallatszott a
mélyből, mintha Vulkánus mitológiai mühelyéhez közelednének.</p>
<p>Az innsbrucki Vulkán valóban felnyitott egy ajtót, amely mögött
földalatti terem látszott, amely erősen meg volt világitva
szövétnekekkel.</p>
<p>A terem bolthajtásokban emelkedett a magasba, mindenféle ördögi
jelvények voltak a falakon, kétszarvu emberek és oroszlánfarkas nők
szobrai, mint a nemrégen kiirtott templárius-rend templomaiban
szokott ez lenni. Valóban a templárius-lovagok budai rendháza volt,
valamikor a királyné háza, azért volt ez igy <span class=
"pagenum"><a name="Page_195" id="Page_195">-195-</a></span>
megerősitve, rejtegetve, félig a földalá épitve, mert ezek a
lovagok nem szerették, ha a külső világ belenézeget az ő belső
dolgaikba.</p>
<p>A templárius-lovagok helyén most is meztelen emberek ültek,
akiknek az egész öltözetük mindössze egy bőrkötény volt. Különböző
tuskókon ültek, különböző tuskók mellett, – az egykori templom
hátterében, ahol valaha az oltár állott, amelynél a templáriusok
különös szertartásaikat végezték: nagy kemence fehéren izzó torka
mutatkozott.</p>
<p>– Egy mázsa ezüst és kétszer annyi réz olvad a pokolban, felség,
– mondá halkan az innsbrucki, mintha még a királynénak sem merné
bevallani a vegyarányt, amellyel a pénzveréshez szükséges ércet
előállitotta.</p>
<p>Az egykori templom egyik részében érclapok voltak felállitva,
amelyek már elhagyták a mángorlókat s jelenleg arra várakoznak,
hogy a körvésővel a király tallérjaihoz hasonlatos darabokat
vágjanak ki belőlük. Máshelyen már verték a sima tallérokba Mária
királyné Signumát, és a reszelővel jól körülráspolyozták a kész
tallérokat, hogy az ezüstpor ismét visszavándoroljon a kemencébe.
Körülbelül harminc ember dolgozott a fojtogató hőségben. Egy forrás
vize vezetett át a templomon. Innen csillapitották szomjukat
azokból a kelyhekből és keresztelőmedencékből, amelyek még nem
kerültek bele a kohóba.</p>
<p>– Tiz mázsa pénzre volna szükségem, – mondá Mária az innsbrucki
boszorkánymesternek. – Megkaphatom azt a palotába?</p>
<p>– Minden bizonnyal, felség, – felelt egykedvűen az egykori
kereskedő.</p>
<p>A király ezután karonfogta a királynét és sietve vezette el a
földalatti templomból, ahol az egykori Baphomet oltára helyén éppen
olyan istentelen dolgot müveltek manapság is, mint hajdanában az
ördögimádó templárius-lovagok. Most pénzt hamisitottak… A királynak
testét, lelkét nyomta a levegő, amely a pokol <span class=
"pagenum"><a name="Page_196" id="Page_196">-196-</a></span>
forróságával áradt a kemence felől. Alig mult huszesztendős a
király, – még nem ért rá eddigi életében arra, hogy pénzt
hamisitson.</p>
<p>– Mária, te elraboltad az egyházak kincseit? – kérdezte
fogvacogva, amikor az utcára értek.</p>
<p>– Ha király volnál, aki az országában mindent tud: akkor
bizonyára tudnád, hogy a papok maguktól adták ide kincseiket,
amikor a pápa engedélye megérkezett, – mond Mária hirtelen
meghüvösödve és karját kivonta a király karjából. – Neked
megmutattam mindent, amit arra nézve tettem, hogy fojtogató,
megszégyenitő, élethervasztó gondjainktól megszabaduljunk. Nem
hozhatom ide Báthory uramat, hogy rátegye kezét az én pénzemre, a
mi pénzünkre. Ismerheted a kapzsi magyar urakat. Egy polturát sem
hagynának meg a királynak, ha megtudnák, hogy mi van a Keresztelő
Szent János-utcában.</p>
<p>– Mária, én reszketek a jövőért, – mond a király, még mindig a
fogvacogtató, kisérteties hangon, amikor a királyné mellett, minden
izében reszketve, lépegetett a sötét utcán. – Félek, hogy a
magyarok beváltják régi fenyegetésüket és életemet veszik, vagy ami
még rosszabb, elkergetnek a trónusról…</p>
<p>A királyné fitymálva felelt:</p>
<p>– Egyéb bajuk van most a magyaroknak, mint királyt letenni
trónusáról és uj királyt választani. Itt a nyakukon a török
veszedelem, Szolimán orditása már áthallszik a Száván.</p>
<p>– Akkor nekem is menni kell, – felelt Lajos király magába
mélyedve.</p>
<p>Mária erre nem is felelt, mert egyelőre nem tudott megszabadulni
ama gondolatoktól, amelyeket a pénz látása ébresztett benne:</p>
<p>– Ne jusson addig eszedbe a magyaroktól félni, amig nekünk
pénzünk van. Senkinek se marad pénze, csak nekünk, Budán, mert a
magyar urak már hetekkel előbb kezdik küldözgetni vala készpénzüket
külföldre. Elküldte pénzét Szalkai érsek… <span class=
"pagenum"><a name="Page_197" id="Page_197">-197-</a></span></p>
<p>– Ó, a nyomorult! – szisszent fel a király.</p>
<p>– Elküldte pénzét Thurzó és a Fuggerek mindent bepakkoltak, hogy
németországi rokonaikhoz szállitsák kincseiket. Eltettek itt az
utból minden tallért, amely arra szolgált volna, hogy a közelgő
hadjárat költségeit fedezze. Üres kincstárakat találna a király
mindenfelé, ha a kincstárakat szép szóra, vagy fenyegetésre valahol
ki is nyitnák előtte. Ilyenkor ne segitsen magán a király ugy,
ahogy tud? Ott kell venni a pénzt, ahol van, amikor a pénzre
szükség van, – szólott Mária és hevesen belekarolt Lajosba.</p>
<p>– Ó, bár tudnék ugy gondolkozni mint te! – sóhajtott fel Lajos
oly kétségbeeséssel, mintha lába előtt megnyiló sirját látná.</p>
<p>Mária tovább zümmögött a király fülébe:</p>
<p>– Ismétlem, hogy nem kell addig félnünk, amig a Keresztelő Szent
János-utcai ház ontja nekünk a pénzt. Pénzen vehetünk katonákat,
akik megvédelmeznek töröktől, magyartól egyaránt. Zápolyának is ki
lehet verni pénzzel a szemét… Még őtőle sincs mit félnünk.</p>
<p>A királynak farkas-fogsora, amely duplán szolgált neki a
lakmározásoknál, most megállithatatlanul vacogott. Hiába ragadta
karon a királyné, a belső fázása nem akart csillapodni, egyetlen
forró gondolat sem járta át lelkét. Az a pokolbeli tüz, amit a
pénzverőmühelyben látott, nem melegitette fel, hanem elhervasztotta
gondolatait, mint akár az őszi szél, amely a sötét budai utcák
felett csapongott és jajongott.</p>
<p>– Hallod, Lajos, tiz mázsa pénzt küld holnap az innsbrucki a
palotába, – rázogatta a király csüggeteg lelkét Mária. – Tiz mázsa
pénzt, amelyben ezüst is van és szépen cseng… Akarod hallani,
hogyan csengenek a királyné tallérjai?</p>
<p>Egy sötét kis téren haladtak akkor keresztül, amelyre ugy
rábarnultak a kisházak árnyékai, mint a bennlakók szomoru álmai.
Mária hirtelen az övéhez nyult, amelyen táska csüngött:
<span class="pagenum"><a name="Page_198" id=
"Page_198">-198-</a></span></p>
<p>– Egy marékkal elhoztam az uj pénzből, hogy legyen mivel
játszadozni éjjel a takaró felett… Most majd elhajintok itt egy
tallért, ahol kövezve van a térség. Hogy halljad, milyen szépen
peng a királyné tallérja.</p>
<p>– Megbánod, Mária, – mond Lajos tréfásan.</p>
<p>De Mária nem hallgatott rá, – olyanformán dobta el a kikövezett
téren a tallért, mint a gyerekek szokták a lapos követ a vizen: a
tallér pengve, csengve ugrott egyik kőről a másikra. A
pénzcsengésre egy sötét kapualjból két budai bakter lépett elő, aki
odáig ott nagy csendességben szunditott. Köpenyegük alól elővont
lámpásaikkal nyomban keresni kezdték a pénzcsörgés előidézőjét.</p>
<p>Mária megint csak karonkapta Lajost és sietve vitte egy
mellékutcán át a vár felé:</p>
<p>– Ilyenek a magyarok is, mint ez a két éjjeli őr, ahol
pénzcsörgést hallanak, odatolonganak… – suttogta nagy elégtétellel
a királyné.</p>
<p>Amint a vár felé közelednének: különös sürgés-forgást vettek
észre a sötétségbe borult bástyák, tornyok alatt, mintha emberi
alaku denevérek csapongtak volna az éjszakában. A nagy trónteremnek
valamennyi ablaka ki volt világitva, mintha a veszedelmet
jelentette volna valamerre messzire a sötét országba.</p>
<p>– Istenem, mi vár reám itthon? – akadozott Lajos királynak a
lélekzete.</p>
<p>– Akármi vár, nem kell tőle félned. Amikor szemközt nézel a
durcás, az elégedetlen, a fenyegető magyar urakkal, azt gondold
meg, hogy többé nem vagy már az a kolduskirály, aki tegnap voltál.
Bátorság, Lajos, én, amikor megesküdtem veled: megigértem neked,
hogy segitek rajtad. Igéretemet beváltottam, – repdesett a királyné
hangja, de ebben a hangban Lajos király most az őszi szunyog
szomoru muzsikáját is hallani vélte.</p>
<p>Mielőtt a rejtekfolyosó bejáratát elérhették volna, a palota
udvara szövétnekekkel világosodott meg és az <span class=
"pagenum"><a name="Page_199" id="Page_199">-199-</a></span>
istállók felől utrakész lovasok nyargaltak elő, hogy csak ugy
pattogott a lovak patkói alatt a kövezet.</p>
<p>Trepka János, az udvarmester, harsány hangon kiáltozott az udvar
közepén, amint a tizenkét lovas között rendet csinált:</p>
<p>– Vazul északnak megy a Duna mellett, Márton a Dunán tulra,
Gáspár a Tisza mellé… Mindenütt már kora hajnalban friss vért
kértek a királyi gazdatisztektől, várnagyoktól, zsidóktól és
papoktól, hogy kivont kardotok reggeltől estig véres legyen. Igy
járjátok be az országot…</p>
<p>Lajos király mintegy lázálmában hallotta Trepka János hangját,
be sem várva a királynét, futamodott előre a rejtekfolyosón, mint
aki eszét veszitette. A folyosó végére érve: lekanyaritotta
nyakából a farsangos köpenyeget, eldobta a nemezkalapot és lobogó
fürtökkel, lobogó szakállal rohant szobáról-szobára a nagy
trónterem felé.</p>
<p>Mátyás király tróntermében pedig olyan zajgás volt, mint egy
rajzó méhkasban.</p>
<p>A királyi trónus üres volt, de a trónus karjának támaszkodva,
mellén összefont karokkal állott Zápolya Jankó, akit évek óta nem
láttak a budai palotában. Láthatólag ő vezette a tanácskozást, mert
arca ördögi erőt árult el.</p>
<p>A szárnyasajtóban megjelent a király lihegő, holtsápadt alakja,
mire Jankó istentagadó hangon felkiáltott:</p>
<p>– Itt van végre a király! – és karját szétvonva mellén, gunyosan
intett az üres trónus felé.</p>
<p>A király ügyet sem vetett a guny és megvetés e megtestesitője
felé, egyetlen ugrással a trónuson termett, mintha minden erejét
erre a napra tartogatta volna. Bágyadt, melankólikus, fáradozó
tekintete eltünt és villámok mutatkoztak a szemében, amit még soha
senki se látott a halálraitéltek szomoruságához hasonlatos szem
tekintetében. Megpáncélosodtak petyhüdt arcvonásai, mintha valami
szörnyü dologra rettegés <span class="pagenum"><a name="Page_200"
id="Page_200">-200-</a></span> nélkül készülődne. Olyan erővel
emelte fel a karját, mint egy lángostort és a félőrülten zajongó
magyar urak felé kiáltott:</p>
<p>– Csend legyen, mikor itt van a király, aki kész meghalni a
hazáért.</p>
<p>Soha ilyen hang még nem hagyta el a király torkát. Lelketrázó
hang volt, mint a viharé, amely habozás nélkül ront neki a
legnagyobb szálfáknak. Mintha az őszi ködbe merült hegyekből, sárga
erdőségekből, felhők alatt borongó sikságokról tért volna vissza
egy régi magyar király… Zápolya nem fordult többé háttal a
királynak, hanem megperdült a sarkán és tetőtől-talpig
végignézte.</p>
<p>De a kavarodás hirtelen megszünt a trónteremben nyüzsgő urak
között is.</p>
<p>Abbahagyták egymás hajának és csimbókos szakállának a
tépdesését, amelyet eddig két kézzel üztek, nem kimélvén még az
öreg Bornemissza bolyhos szakállát sem. Hördülésekbe fulladtak azok
a cifra káromkodások, amelyekről a magyarok az egész világ előtt
hiresek voltak, – nem verdesik bele egymás arcába azokat a szörnyü
szavakat, amelyek sáros szégyent és aljas átkot cipelnek magukkal,
mint a pokol sarát cipelik lábukon az alvilági vándorlók. Sőt
eleresztették kardjukat, amelyet már kivonni készülődtek, hogy itt,
Mátyás király tróntermében intézzék el egymás között a
nézetkülönbségeket, senki se vigyen el innen mocskos emléket a
lelke terhén. Megállottak a vérbenforgó szemek, előregörbedtek a
hátraszegett nyakak, figyelő gondolkozás ült a dühtől elvörösödött
homlokokra.</p>
<p>A király olyan szóval kezdte beszédét, amely szóra a
legátkozottabb léleknek is vissza kellett fordulni, mielőtt
feltartózhatatlan utját folytatná az elkárhozás felé.</p>
<p>– A király örömmel meghal a hazáért! – kiáltotta még egyszer
azon az orgonahangon Lajos király, amelyet talán a királyné
koronázásakor tanult, mikor legboldogabb volt életében.
<span class="pagenum"><a name="Page_201" id=
"Page_201">-201-</a></span></p>
<p>És a király körülnézett trónusáról, bátor szemmel szemügyre véve
mindazokat, akik itt távollétében őt szidalmazták. Ott voltak
valamennyien a tanácsosurak, – csak az egy, megbizható Brandenburgi
hiányzott. De hiába kereste tekintetével a király Tomorit is… Itt
volt Szalkai uram, az érsek, és két keze még ökölbe volt szoritva
az iménti vitatkozástól. Ott nézegette csizmája orrát Thurzó
kincstárnok, Sárkány Ambrus, az országbiróvá lett főispán egy
ablakmélyedésből várta a fejleményeket, mig a vén, borzhoz
hasonlatos Bornemissza korához nem illő fürgeséggel futkosott fel
és alá. Burgio ur, pápai nuncius is kijött sodrából az iménti
veszekedésben, lila-talárja megcsuszott nyakán. Báthory, a nádor,
részeg volt szokásszerint és hol ittas indulattal, hol meg bárgyuan
nézegetett maga elé. Az ajtónál luciferi arccal állongott Burgos, a
császári követ, mintha azt várta volna, hogy vajjon mire megy a
király ezekkel a magukból kivetkőzött urakkal… A király kezdte:</p>
<p>– Ti szétküldtétek a véres kardot az országban…</p>
<p>– Nem várhattuk meg, amig a király kalandozásaiból visszatér, –
süvöltött fel Bornemissza.</p>
<p>– A veszedelem a nyakunkon van! – hördült fel valaki a terem
sarkában.</p>
<p>– Cselekedni kell…</p>
<p>– Talpra kell állitani a nemességet, amig nem késő…</p>
<p>– Szolimán átlépte a Szávát, lerombolta Jajca várát…</p>
<p>– Meztelen porontyokkal hátukon menekednek sivalkodó asszonyok a
déli határ felől…</p>
<p>– Elszéledt marhacsordák nyomában, – tette hozzá az esztergomi
érsek, aki világéletében praktikus ember volt.</p>
<p>A zürzavarból megint csak Bornemissza hangja kongott ki:
<span class="pagenum"><a name="Page_202" id=
"Page_202">-202-</a></span></p>
<p>– És a királyt nem lehet megtalálni, a király kalandozni
jár…</p>
<p>A király most hirtelen felemelkedett trónusán, mielőtt a vihar
teljes mértékben kitört volna, mielőtt megint a szakálluknál fogva
ráncigálnák egymást az országnagyok… Kiegyenesedett a király deli
fiatalságában, ezüstfürtökkel koszoruzott fejével, férfias
szépségében.</p>
<p>– Hallgatás, amikor a király köztetek van és az országot
veszedelem fenyegeti. Hallgatás, ha mondom…</p>
<p>Kard nem volt a király oldalán, sietségében elfelejtette ezt
felkötni, mig a tanácskozó urak mind kardjukkal verdesték a
pádimentumot. De a király szembenállott a fegyverekkel és egyetlen
kéznek sem jutott eszébe megérinteni őt.</p>
<p>Most Zápolya keselyü-hangja süvitett fel a király oldalán:</p>
<p>– Halljuk tehát a királyt, hogyan akarja az elveszettnek mondott
országot megmenteni?</p>
<p>A király féloldalról villámló pillantást vetett Zápolyára:</p>
<p>– Ha a vajda is segit a maga huszezer emberével, akkor
Magyarország meg van mentve.</p>
<p>Zápolya rikácsolva felelt:</p>
<p>– Ha a király nem búvik el gyáván a felesége szoknyája mögé, a
seregek élére áll, akkor mentve Magyarország.</p>
<p>Lajos királynak ekkor elváltozott hirtelen az arca, mintha
valami tulvilági sugár világitotta volna meg azt. Felemelte
jobbkezét és esküre emelte a két ujját:</p>
<p>– Esküszöm Istenem és Magyarország szine előtt, hogy a király
helyén lesz!</p>
<p>Ismételten elcsitult a trónterem.</p>
<p>Zápolya Jankó döngő léptekkel vonult el a trónusteremből
<span class="pagenum"><a name="Page_203" id=
"Page_203">-203-</a></span> és egy ablakmélyedésbe huzódva,
figyelte tovább a tanácskozást.</p>
<p class="center">*</p>
<p>– Mindent hallottam, – szökkent Lajos király vállára Mária, mint
egy falevél, amikor az buskomolyan, öregesen, ébredező koraőszi
hajnalon elhagyta Mátyás király tróntermét és a tanácskozás
folytatását holnapra halasztotta. – Megint csak azt határozták,
amit máskor… Levelezés, követezés, üzenetezés a külföldi
királyokhoz, akik eddig se mozditották a fülükbotját, akármilyen
leveleket irtunk nekik… Ó, Lajos!</p>
<p>Mária hirtelen elhallgatott a szemrehányásaival, mert a király
arcába tekintett. Egy éjszakán megöregedett kisértet állott
előtte.</p>
<p>A király szeliden tolta el maga mellől Máriát, hogy deréksziját
megoldhassa.</p>
<p>– A király menjen a másvilágra uralkodni! – A király elmegy a
másvilágra uralkodni, – felelt Lajos király.</p>
<p>Mária fokozódott rémülettel nézegette a király megöregedett
arcát. Hisz eddig is látta őt átmulatozott éjszakák után, amikor az
éjjeli dér rátelepedett arcának fiatal rétjeire, de a dér alatt a
rét fiatal volt. Most pedig hűvös őszikép mutatkozik vala a király
arcából, olyan néma szenvedéssel, amint a kertben viselik koraőszi
sorsukat a cserjék és a fák.</p>
<p>És most a király és a királyné ugy nézegettek egymásra, mint
vihar után a vándorlók.</p>
<p>A király megragadta Mária kezét:</p>
<p>– Értsd meg, az életem kell nekik.</p>
<p>Mária csöndes elhatározással felelt:</p>
<p>– Nem adom.</p>
<p>– Az életem kell nekik, amely nem ért soha egy polturát sem a
szemükben, mert különben régen elvették volna. Ha csak annyi értéke
lett volna, mint egy morva schock-nak. És én mégis huszonegyéves
koromig <span class="pagenum"><a name="Page_204" id=
"Page_204">-204-</a></span> küzdöttem ezért a senkinek se kellő
életért. Átokkal kisértek már anyám méhében, mert azt hitték, hogy
az övék a Jagellók koronája, ha én nem vagyok a világon. Ezért
bizta volna magát anyám velencei bábákra, ha korai születésem be
nem következik… Ki tudná, hogy mi volt az oka annak, hogy oly korán
kellett a világra jönnöm? Mily borzadályos dolognak kellett
történni, hogy ijedtében idétlent szült anyám és az idétlen láttára
meghalt?…</p>
<p>– Ó, Lajos, elég volt az éj borzalmaiból, – esengett Mária. –
Menjünk aludni. Az álom jó tanácsot ád.</p>
<p>Ám a király, aki hidegvérét megőrizte a reggeligtartó tanácsban,
most nem birt többé szegény agyonzaklatott idegeivel. Mindegy volt
neki, hogy a királynéval beszél – vagy pedig egy kamarásával. Talán
nem is látta ez órában az imádott Máriát.</p>
<p>– És születésem után csufot üztek belőlem, amint csufot üztek az
apámból, Dobzse Lászlóból. Disznó gyomrába varrtak, hogy disznóvá
legyek magam is… Megvetéssel legyintgettek az életemre, amely nem
ért nekik egy fakovát sem, mert amugy sem vélték tartósnak. Vén
babonás dajkákra biztak, akik mindenféle olyan kotyvalékokkal
tápláltak, amelyek miatt egész gyermekkorom halálos betegségekkel
telt el. Nem voltam még utjukban nekik, de nem is volt szükségük az
életemre.</p>
<p>– Kikről beszélsz, Lajos.</p>
<p>– A magyarokról beszélek, akiknek most végre szükségük támadt az
én lenézett, kigunyolt, százszor eladott életemre. Mindig a
magyarokról beszélek, akik azt hitték, hogy annyit sem ér királyuk,
mint egy madárijesztő, akinek nevét szégyen volt kiejteni, akiről
gunymosollyal vagy kárörvendve volt szokás megemlékezni… Ha tudnád,
Mária, hogy eddigi életemben ebből az országból csak a kárörvendő
arcokkal ismerkedtem meg! Mennyit láttam közülük, amig király
voltam! Rongyos csizmát huztam akkor is, amikor volt uj, –
szegénységet mutattam olyankor is, mikor a <span class=
"pagenum"><a name="Page_205" id="Page_205">-205-</a></span> zsidók
suttyomban pénzt adtak – betegséget, szórakozottságot, lustaságot
hazudtam, amikor telve voltam életkedvvel: csakhogy ezek az örök
kárörvendő arcok el ne muljanak körülem. Olyanok voltak a gonosz
emberek körülöttem, mint a bennem lakozó éltető-elem. Ők adtak
kedvet ahhoz, hogy tovább folytassam az életet, mikor már régen
meguntam azt… Ó, Mária, félek, hogy a véres kard láttára elmulnak
Magyarországról azok az arcok, amelyek eddig csak kárörvendően
mosolyogni tudtak királyukon!</p>
<p>– Mit akarsz tenni, Lajos? – könyörgött Mária a király nyakába
karolva.</p>
<p>A király a szobája ablakához állott és a koraőszi kertet nézte,
amelyben hires piros virágai az éjszakai dértől megviselten
hajtották le szép fejüket.</p>
<p>– Az első hűvös éjszaka az esztendőben tönkretette kertem szép
reménységeit, – mormogta Lajos király, mintha nem is tudná Máriát a
szobában.</p>
<p>– Átkozott éjszaka! – felelt Mária, kezével eltakarva arcát.</p>
<p>– És mindig hüvösebbek lesznek az éjszakák, – folytatta Lajos
elgondolkozva. – Amint én elmentem a palotából, Mária, nyomban
kezdjél mindent becsomagolni, nehogy távollétemben kedve kerekedjen
valamely nagyurnak kirabolni a budai palotát. Láttad, hogy hol
horgonyoznak a budai polgárok hajói, amelyeket nem adtak ide az
ágyuk szállitásához, de neked jópénzért szivesen kölcsönadják. A
hajókra rakass be mindent, mert azok könnyedén felszedik
horgonyaikat, kibontják vitorláikat és tova iramodhatnak a rablók
elől. Légy készen arra egész háznépeddel, hogy menekülnöd kell
Budáról, amint én elmentem innen…</p>
<p>– De hát hová akarsz menni, Lajos? – sikoltott fel Mária.</p>
<p>– A király elmegy uralkodni a másvilágra! – kiáltotta Lajos és
eszelősen felkacagott.</p>
<p class="center">*</p>
<p><span class="pagenum"><a name="Page_206" id=
"Page_206">-206-</a></span></p>
<p>Mária nem olyan fából volt faragva, aki egykönnyen beleegyezett
volna a király szavaiba… Nyugodtan, száraz tekintettel nézett
szemközt Lajos királlyal, mint egy orvos, aki a bajt kutatja.</p>
<p>– Mindig azt mondtad, hogy nem szereted ezt az országot, teher
ennek koronáját viselni, jobban félsz a magyaroktól, mint a
töröktől… Itt van a legjobb idő megszabadulni az országtól, a
koronától, magyartól, töröktől egyaránt. Még az éjjel Bécsbe
szökünk. Akár lóháton, akár hajón, senkit sem viszünk magunkkal,
aki elárulhatna.</p>
<p>Lajos király szomoruan mosolygott:</p>
<p>– Ahhoz nekem már nincs erőm, nekem menni kell arra, amerre az
események és emberek sodornak. Ha még egy év előtt hivtál volna,
Mária, hogy szökve itthagyjuk az országot, akkor még lett volna
erőm mindenhez. Hová menekülhetnék most sirvermem elől? Van a
világnak olyan tája, ahol nem nyilna meg előttem a sirgödör, miután
arra már megértem?</p>
<p>– Uj életet kezdünk, Lajos… Az innsbrucki minden percben itt
lehet a pénzzel. Ferdinánd bátyám hatalmas…</p>
<p>A király csendesen legyintett, mint egy öregember:</p>
<p>– Annyi hatalma van, hogy országában becsukasson egy várába,
ahol élhetnénk az élőhalottak szomoru életét, ha te ugyan hamarosan
meg nem unnád magadat.</p>
<p>– Én sohasem hagylak el, Lajos. Életemmé lettél.</p>
<p>– Ha igazán szeretsz, Mária, akkor hagyj utamon menni. Lehet,
hogy elvesztem ebben az utban, de az is lehet, hogy éppen ebben a
rámváró kálvárián találom meg azt az életerőt, amely a királyság
további folytatásához szükséges.</p>
<p>Mária most elvesztvén idegei felett való uralkodását,
felsikoltott, hogy a palota visszhangzott bele:</p>
<p>– Ó, mily őrület, egy gyülölt ország, egy gyülölködő
<span class="pagenum"><a name="Page_207" id=
"Page_207">-207-</a></span> nemzet kedvéért kockára tenni életed,
te balga király!</p>
<p>Lajos király arcán ismét megjelent ama tulvilági fényesség,
amely a holt szenteket szokta megaranyozni: – Az volt a baj, hogy
csak gyülölni tudtam ezt az országot, nem pedig szeretni. A
magyarokat szeretni kell, – ez a titka az uralkodásnak.</p>
<p class="center">*</p>
<p>A király másnap elindult Mohács felé. <span class=
"pagenum"><a name="Page_208" id="Page_208">-208-</a></span></p>
<div class="chapter">
<h2>NEGYEDIK RÉSZ<br />
A király iródeákjának jegyzetei</h2>
</div>
<p>Pénteki napon indultunk el Budáról a török ellen, mert ezt a
böjtös napot javasolták a papok, valamint királyném. Mária is
szerencsés napjának mondja a pénteket. Ámde én, szegény diák, már
kora gyermekségem óta ellenséges napnak tekintém a pénteket. Mennyi
szárazbabot kellett ennem a kolostorokban.</p>
<p>Csepelig még csak derekasan haladtunk, mert velünk volt
királynénk is, aki egész idő alatt a király mellett ült a naszádban
és annak kezét fogta. Ha egy ilyen kéz nyom bátorítást a férfi
kezébe, akkor a vesztőhelyre is nyugodtan lehet elmenni.</p>
<p>A csónakosok szomorú nótákat danoltak. Mint már az ilyen vizi
emberek szoktak. Én nappal is, fene meleg volt Szent Jakab hava
ebben az esztendőben, hideget éreztem a hátamban, amikor ezeket a
nótákat hallottam. De beteg voltam attól is, hogy a királyném egész
úton nem vette le a szemét a királyról, mintha örökre emlékezetébe
vésni akarná királyom arcvonásait. Királyomnak a szakálla már
javában göndörödött, bozontoskodott, mint akár az apjáé, mert
borbélyt nem engedett magához az utolsó hetekben. Valahogyan
megnőtt az orra is, mint a holtaknál szokás. Talán mert beesett
lett sápadt arca.</p>
<p>A királyné fogta a király kezét és a király hallgatta, hogy mit
beszél az asszony:</p>
<p>– Ne félj, nem történik távollétedben semmi, csak <span class=
"pagenum"><a name="Page_209" id="Page_209">-209-</a></span> jó.
Thurzó Elek urammal, meg Szalaházy püspökkel, akiket őrizetemre
hagytál Budán, majd elbánok. Rendbehozom a háztartást, kitakarítom
a palotát ellenségeinktől, meg aztán ezek közül a bőrükben nem férő
magyar urak közül is otthagyja egypár a fogát a csatában, minden
kincsüket, jószágukat nem vihetik a másvilágra.</p>
<p>– Ne bántsd a szegény magyarokat, – felelé az uram, királyom, –
régen megbánták ők már azt, amit királyuk ellen vétettek.</p>
<p>– De én asszony vagyok, nekem nem kell nagylelkűnek lenni az
ellenségeimmel szemben, mint ezt ti férfiak prédikáljátok. Én majd
megfizetek nekik, ha másképpen nem: a tíz körmömmel, azokért a
bántalmakért, amelyeket magyar királyné koromban Budán szenvednem
kellett. Hej, urak, ti pénzeszsákok, ti püspökfalattól és hegyaljai
bortól részegeskedők, ti gőgösök, akik a vadászebetekkel jobban
bántatok, mint királyotokkal, – majd jön még kutyára dér. Te csak
azon igyekezz, hogy minél hamarabb hazakerülj Budára. A régi
kályhafűtő sem lesz a helyén. A zsidók mind kitakarodnak az
országból. Nem hiába vagyok a sváb császár unokája.</p>
<p>A naszád végében, a két könyökömre hajtva a vén fejemet,
hallgattam királyném beszédét, mert azóta, mióta a hadjárat
megindult, mindig a király közelében kellett tartózkodnom. Néha még
sötét éjfélen is eszébe jutott neki vala, akihez segedelemért
lehetne fordulni. Erdélyi vajda, erdélyi püspök, horvát bán,
Ferdinánd, akik bizony nem sokat törődtek a mi nagy bajunkkal. Ámde
vadászatok, mulatságok sem űzik el vala a kísérteteket királyom
lelkéből. Leveleket kellett írnom még a visegrádi erdőből is, a
vadkan elejtése után. Pedig ez az idő valóban nem arravaló.
Királyom, Lajosom éppen úgy kedvelte a levélírást, mint régi
királyom, Ulászló. De az öreg úrnak csak kölcsönkérési gondjai
voltak. Pénzt mégis csak könnyebben kaptunk kölcsönbe a budai
zsidóktól, mint sereget valahonnan a külországból. <span class=
"pagenum"><a name="Page_210" id="Page_210">-210-</a></span></p>
<p>Most is, alig hogy elszundítottam volna a naszád végében, csak
szólít ám királyom testőre, Kiskállói Vitéz János, aki Szabolcs
megyéből jött, hogy a királyt a hadjáratba elkísérje. Levelet
kellett írnom Ferdinánd főhercegnek – ágyúkért. Honnan vegyen
ágyúkat Ferdinánd?</p>
<p>Tudtam, hogy Csepelen sokat fogunk sirdogálni, mert királyom nem
engedte meg, hogy királyném útjában őt tovább is elkísérje. Szegedi
Antalnak, a tábori prédikátornak és ferencrendi apátnak kellett
közbelépni, a káplánokkal együtt, hogy a királyt a királynétól el
tudják választani.</p>
<p>– Sohasem látlak többet, – jajgatott királyném, amikor a papok
nagynehezen lóraültették Lajosunkat.</p>
<p>Majláth István, a király étekfogója, oda is szólott Horváth
Gáspár királyi istállómesternek, hogy így járnak mindazok, akik
asszonyt hadba visznek.</p>
<p>A királyné kendőjével sokáig integetett eltávolodó férje után,
talán a folytonos hátranézegetés is volt az okozója, hogy a király
nem vigyázott lova kantárjára és a paripa az útban gödörbe lépett.
A király leesett a nyeregből, a megsántult lovat pedig nyomban ki
kellett irtani. Estvére Ercsiben a konyhatűz körül sokat
beszélgettünk erről a dologról. Senki se merte jó ómennek
mondani.</p>
<p>Most már lassabban mentünk. Az a háromezer ember, aki velünk
jött, bizony nagy port vert fel a kánikulás országúton. Csak úgy
találomra lehetett megmondani, hogy merre járnak az esztergomi
érsek bandériumai. A felszálló porfellegben csupán a külföldi
szerzetesek lobogói látszottak, akik olyanformán jöttek el messzi
zárdáikból Magyarországba, mintha búcsúra jönnének; igaz, hogy
mindegyiknek kard volt az oldalán.</p>
<p>Reggel a király gazdámat, káplánomat, Szerémi Györgyöt hivatja
sátorába és azt mondja vala neki, hogy nagyon rossz álma volt a
királynéval. Hiába mondja neki káplánom, hogy ez mindig így szokott
lenni fiatal <span class="pagenum"><a name="Page_211" id=
"Page_211">-211-</a></span> házastársaknál, akik megszokták vala az
egymás mellett való elhálást, a király csak a kezébe hajtja a fejét
és tovább aggódik feleségéért. Végre aztán káplánom azt tanácsolja
a királynak, hogy a derék Oláh Miklóst ültesse lóra, küldje el a
királynéhoz Budára, hogy az vigyázzon biztonságára. Ezután
nyugodtan utaztunk Pentelén, Dunaföldváron, Pakson, Tolnán. A
királynak az álmai megjavultak. Igaz, hogy reggeltől estig kifárad
a nyeregben, pedig alig megyünk négy mérföldet egy nap alatt.
Napról-napra sápadtabb az arca, amikor előjön sátorából. Enyingi
Török, akivel ismeretségben vagyok még Ulászló uram idejéből,
elmondja, hogy éjszakai testőrködései idején hallja, amikor a
király álmában olyan panaszosan kiáltozik, hogy ő már sokszor
kivont karddal akart nekimenni a kísérteteknek, de félő, hogy a
király sátra körül bolyongó lelkek között a királyné lelkét is
kettéhasítaná.</p>
<p>De azért csak utaztunk tovább, habár a tábori konyha nagyon
megromlott. Régi barátom, a konyhamester ugyan esküdözött, hogy
most is ugyanazokkal a szakácsokkal, kuktákkal, inasokkal főzeti az
ebédeket és vacsorákat, mint Budán, de én sok mindennek a
hiányosságát kezdem vala érezni. Nem olyan fűszeresek többé a
királyi konyha ételei, mint Budán megszoktuk, mikor minden este bál
volt a palotában.</p>
<p>– A szájad íze romlott el, vén szamár, – mondja konyhamester
barátom. – A társzekerek a hadiszerszámokkal, ágyúkkal,
lőszerekkel, felszerelésekkel ugyan messzire elmaradtak tőlünk. A
hajók is csigalassúsággal jönnek utánunk, de a konyhára, pincére én
vigyázok. Kérdezd meg a mi urainkat, hogy melyik nem rakta tele a
bendőjét éjszakára és melyik nem lett részeg a boraimtól?</p>
<p>No hiszen részeg ember volt elég, még agyon is verdesték
egymást, amikor összeperlekedtek. Hetykeséget és bolondságot ád az
emberbe a borivás. Én mindig mértékletesen ittam, mert természetem
olyan, hogy elbírja a bort. <span class="pagenum"><a name=
"Page_212" id="Page_212">-212-</a></span></p>
<p>Mohácsnál aztán találkozánk a kalocsai érsekkel, Tomori úrral,
aki nagyon felkavarta még azt a kis étvágyunkat is, amely a
hadbavonulás óta megmaradt. Ez a barát, aki komiszabb posztóból
varrott csuhát hordott, mint a legrongyosabb szerzetes: legelőször
is azzal állított be hozzánk, hogy hol maradtak a társzekerek a
hadiszerekkel, meg fegyverekkel?</p>
<p>– Útban vannak, – felelt kiskirályunk és leginkább szeretett
volna sátrába menni a kiabáló hadvezér elől, aki azzal kezdte, hogy
mindent és mindenkit összeszidott.</p>
<p>Tomori ellenben nem engedett és vele szembeszállani senki se
mert, mert hires, erőszakos ember volt. Nándorfejérvárnál már
ismeretséget kötöttek vele a törökök, akik azt mondják róla, hogy a
gonoszoknak a legravaszabbika és legderekabbja volt. Olyan volt,
mint az a kemény vas, mennél több csapást kapott, annál keményebbé
lett. Ha, mint veszett kutyát agyonütötték volna, akkor is feléledt
volna.</p>
<p>– Hol vannak az álgyúk? – bömböli Tomori a király sátora előtt
és legjobb volt ilyenkor elmenni valamerre a mezőre és lefeküdni,
hogy az ember ne lásson és ne halljon semmit.</p>
<p>Királyunk, Lajosunk naphosszant könnyezett, mióta ez a kutya pap
a táborba jött.</p>
<p>– Hol vannak az álgyúk? – tombolt tovább Tomori, hogy paraszti
posztóból varrott csuhája keringett körülötte, mintha vergődő
szárny volna. Ki merte volna ennek az őrjöngő papnak megmondani,
hogy az ágyúk a dunai hajókon maradtak, mert nem volt elég időnk
azoknak az elszállítására. Hadd hallja meg az igazságot mástól a
pap, én bizony nem állok oda, hogy a pallosával kettéhasítson.
Mióta hadbaszállottunk: minden nap agyonütöttek néhány embert, mert
a régi haragosok a hadiállapotot nyomban felhasználták arra, hogy
bosszújukat kitöltsék.</p>
<p>– Mindegy az, hogy én verem agyon a cimborát <span class=
"pagenum"><a name="Page_213" id="Page_213">-213-</a></span> vagy a
török, – védekezett egy horvátországi nemesember, aki Batthyány
bánnal jött a seregbe és valamely elintézendő dolga volt More Fülöp
pécsi püspök úr számadójával.</p>
<p>Uram, királyom, egyetlenegyszer sem hivatott levélírás céljából.
Nem írt már senkinek levelet, magábavonulva üldögélt sátorában és
őszülő szakállát és bajszát vájkálta a kezeivel. Még arra sem
vidult fel, amikor Tomori némileg lecsillapodva visszatért délután
és jelenté, hogy nem kell már annyira félni, összeszedett valami
nyolcvan ágyút, a csata további sorsát pedig majd csak eldönti a
hagyományos magyar vitézség.</p>
<p>– Mert a magyarok élhetnek pulyán, de a halállal szemközt bátrak
szoktak lenni, – mondá orátori hangon a kalocsai érsek.</p>
<p>Királyom Tomori szavaira annyira-amennyire megnyugodott,
különösen akkor, midőn Tomori nem követelte többé rajta az ágyúkat.
Alkonyattal még sétálgatásra is indult a táborban és sétájában mi
udvari emberek távolról követtük.</p>
<p>Hiszen voltunk mi itt annyian, amennyien már régen nem gyültünk
vala össze a török ellen. Voltunk vagy harmincezren, amennyi ember
éppen elegendő lett volna egy kisebb hadjárathoz. Csak az okoskodók
mondták, hogy most olyan nagy erővel jött a török, hogy
meggyőzésére kevesen vagyunk. De hát mirevaló a magyar vitézség,
amely sohasem ijedt meg a kétszerannyi ellenségtől?</p>
<p>Itt volt Tahy János, a vránai perjel, a hadaival, Bánffi János,
Pogány Simon, Erdődi, a zágrábi püspök. Minden vitéz nehéz
vértekkel, sisakokkal, páncélokkal, bontónyársakkal, buzogányokkal,
pajzsokkal, kardokkal felszerelve, ahogy dicső elődeink idején volt
szokása a magyarnak hadbaszállnia. A lovainkon hadipatkó, amely
szétzúzza az ellenség fejét. Ijjaspuska, meg közönséges ijj a
gyalogosoknál. A királyi bandériumban azonban valódi puska is
akadt. <span class="pagenum"><a name="Page_214" id=
"Page_214">-214-</a></span></p>
<p>Éppen szemlélődéseink alatt hoznak ám Nagy-Nyárád felől a Pekri
Miklós emberei egy csomó török foglyot.</p>
<p>– Kémkedtek a kutyák, – jelentette Pekri Miklós.</p>
<p>Tomori uram szemügyre vette a foglyokat:</p>
<p>– Hm, – dörmögte – ezek nem kémek, ezek rendes janicsárok,
látom, hogy spanyol lőfegyverük van.</p>
<p>Tomori uram Nándorfejérvárnál már elegendő törököt látott
életében. Vallatóra vette a foglyokat a maguk nyelvén…</p>
<p>– Balibég ezeknek a parancsnokuk, az pedig lófarkas csapatvezér.
Jó lenne, ha Pekri uram visszafordulna Nagy-Nyárád felé, amerről
most jött és a Német-Boly felé vezető országúton körülnézne, hogy
nincs-e ott elrejtőzve valamely török sereg, amely bennünket
hátulról megtámadhatna.</p>
<p>Pekri uram azonban nem az az ember volt, akinek egy barát
parancsolhatott volna.</p>
<p>– Eb ura fakó, most jövök Nyárádról és elhozám magammal az
összes törököket. Menjen a fővezér úr maga, ha több törököt akar
fogni.</p>
<p>Királyom csendesen hallgatta a pörlekedést, még nem ismerte a
magyar urakat eléggé ahhoz, hogy tudhassa, hogy a harc előtt
egymásközötti veszekedéssel szoktuk feldühösíteni magunkat, hogy
aztán a csatában megint csak egymás segítségére legyünk és
holtigtartó barátságot kössünk.</p>
<p>– Hát senki se megy Nyárád felé? – üvöltött Tomori. – Balibéget
kell kiugratni, hogy hátulról orozva ne jöhessen ránk.</p>
<p>– Itt vannak a vitézlő szerzetesek a rendekből és kolostorokból.
Azoknak parancsoljon az érsek úr, – kiabált vissza Pekri uram.</p>
<p>Volt még ezen az estén több veszekedés is a táborban. Drágffy
János országbíró veszett össze Horváth Simon főpincemesterrel, mert
az elrejtette a borokat a vitézség elől. Tharczay János uram
Henrik, dolinai várgróf személyében korholta az egész csehországi
nemességet, <span class="pagenum"><a name="Page_215" id=
"Page_215">-215-</a></span> hogy kevesedmagával jött el a csatába.
Legjobban szerettünk volna egymásnak menni, de aztán
meggondolkoztunk, mikor hire futamodott, hogy reggelre csata lesz,
hajnalban kell indulni, mert a török Mohács alatt van.</p>
<p>– Majd elvégezzük a dolgunkat csata után, – mondogatták
fenyegetőzve az országbiráék, főpincemesterék, várgrófék. Dehogy is
gondolt volna arra valaki, hogy ez legyen az utolsó éjszakája ama
hosszú nagy éjszaka előtt, amelyből aztán nincs visszatérés.</p>
<p>Félszemmel szundikáltam én is királyom sátrának közelében,
sehogy se ment a fejembe, hogy a csata előtt a királynak nem jut
eszébe leveleket iratni. Itt is, ott is van még valaki, király vagy
püspök, aki küldhetne hadakat, ha akarna. Moré uram, a pécsi
püspök, ezer darab arannyal tölti derekán az éjszakát, azt is
kölcsön lehetne kérni valami jó záloglevél ellenében. Sehogy sem
tetszik nekem, hogy a király, mióta Budáról elindult, senkitől sem
kért kölcsönt. Igy tett az apja is, amikor halálát érezte
közeledni.</p>
<p>A csillagok nagy messziségben pislogtak. Uram, Istenem,
nézegeti-e valaki Budán is ezeket a csillagokat? Kölked község
felől most kakasszó hallatszott. Azon vettem magam észre, hogy a
meleg harmat kiverte a homlokomat, nemsokára üt az indulás
ideje.</p>
<p>Batthyány és Tahy uram indultak el legelsőnek, mert nekik a
jobbszárnyon legmesszebbre volt dolguk a csapataiknál. Kétezer
ember várta már ott harci türelmetlenséggel a muladozó augusztusi
éjszakát. A balszárnyra Perényi Gábor uram indult el, mikor még
olyan sötét volt, hogy a sátrak köteleit sem lehetett látni.
Búcsúzni jöttek az ébren lévő, sátora előtt álldogáló királyomhoz
Tarczay uram, aki a királyi kamarások háromezer főnyi seregét fogja
parancsolni. Korlátkövy Péter uram, aki a főurak bandériumában
tartja fenn a rendet. Trepka és Schlik a zsoldosokkal,
szerzetesekkel, németekkel, csehekkel, tótokkal már éjfélkor
elindultak.</p>
<p>– Hát mi hova megyünk, uram, királyom? – kérdeztem <span class=
"pagenum"><a name="Page_216" id="Page_216">-216-</a></span>
felséges uramat, amikor az írószerszámaimmal előbujtam a sátor
mögül.</p>
<p>– Te vén diák, csak maradj mellettem, mert hátha lesz valami
üzennivalóm a királynénak, akkor is, midőn már nem tudom mozgatni a
kezemet, – mondá királyom és az éji esőtől megfehéredett arca,
szakálla, haja világított a szürkületben. Talán Urunk, Jézusunk
volt ilyen, amikor a Golgotára kísérték.</p>
<p>A páncélok, vértek, fegyverek ezüstözve, fénylően együtt voltak
a sátorban.</p>
<p>– Ezt a mellvértet, – mondta Szerémi uram és káplánom, amikor a
királynak segédkezett az öltözködésnél – tegnap kipróbáltam az
egyik török fogoly lőfegyverével. Nem lyukasztja át a golyó még
tízlépésnyiről sem.</p>
<p>– De nehéz is, – felelé királyom.</p>
<p>Igy öltözködött királyom talpig vasba.</p>
<p>– Ne felejtse, felség, a pecsétgyűrűjét, – szólt káplánom és a
király jobbkezének a mutatóujjára felvonta az arany pecsétgyűrűt a
magyar címerrel ékesítve. Ludovici II. regis volt a pecsétgyűrű
felirata, régi, boldog napokban hányszor nyomtuk ezt mindenféle
levelekre!</p>
<p>A király, mielőtt sisakját fejére tette volna, letérdepelt a
sátorban, meggyónt, imádkozott és megáldatta magát gyóntatójával,
káplánommal.</p>
<p>Még egy pillantás a király ezüstszínű fiatal arcába, mint valami
túlvilági látományéba… Aztán ráborult a sisak a király fejére.</p>
<p>Mikor lóra ültünk, akkor eszméltem rá, hogy reggelizni el is
felejtettem, pedig nem szoktam az ilyesmiről megfeledkezni, amikor
dologba megyek.</p>
<p>Nagy, német ló volt a király lova, sógorától, Ferdinándtól kapta
ajándékba, hogy teljes biztosságban igyekezzen a csatába. A lovat
sokszor kipróbálták az ugratásokban, a vadászatokban, a
lovagjátékokban. Nem hibázott az sohasem. A király vaskesztyűs
kezében erősen fogta a kantárt, mert ilyen fogásra volt szüksége az
oroszlán- és bikavérű paripának. Vajjon meddig győzi erejével
<span class="pagenum"><a name="Page_217" id=
"Page_217">-217-</a></span> a király fékezni ezt a hatalmas
állatot? Sehogy se tetszett nekem, hogy a csatában majd még a maga
alatt levő lovával is birkózni kell a királynak. Jobban szerettem
volna látni amolyan jól futó, hosszúsörényű magyar lovon, amilyent
Báthori István nádor, Bánffi János, Telekessy Imre, Erdődi Péter
választottak maguk alá a csatába. Még Majthényi uram is, az
udvarmesterünk amolyan könnyű lovacskán üldögélt, amelynek nem a
szűgyében, hátában, hanem a lábában van az ereje.</p>
<p>… Ez a nagy német paripa lett aztán a vesztünk, amikor a
csatának vége volt és azt néztük, hogy merre meneküljünk az
ordítozó törökök elől. Nagyon sokan voltak a pogányok, nem bírtunk
velük. Annyian jöttek ránk, hogy némelyiknek a kezébe már nem is
jutott fegyver, csak amolyan bunkó, amilyennel nálunk a Bakonyban
verekedni szoktak. A királyom is levágott néhányat közülük, mert
ott verekedtünk az első sorban. Én nem tudnám megmondani, hogy hány
kutyafejű bukott el a kardom alatt. Nagy szomorúság volt az egész
idő alatt a szívemben, nem tudtam kedvemre verekedni, mint
hajdanában a végváraknál tanultam. Maroknyian voltunk a mindenfelől
reánk özönlő pogányság között. Csak itt-ott látszott már végezetül
egy magyar, az is földretiporva, holtan, haldokolva.</p>
<p>Ki tudná, hogy mi történt tőlünk messzebb, ahová a szem el nem
láthatott a tengernyi pogányság miatt? Vajjon ott is úgy
szorongatják a szegény magyarokat a kutyafejű sáskák, mint itt a
középen, ahol királyom, uram oldalán harcoltam? Talán győz Drágffy
uram a jobbszárnyon? Talán tartja magát balról Perényi uram? De
nekünk menekülni kellett, ha nem akartunk az egyre özönlő pogányság
fogságába esni.</p>
<p>– Szegény Magyarország! – hallom csak egyszerre királyom, uram
jajkiáltását. Golyó találta a mellvértjét, de nem sebesíté meg.</p>
<p>Itt volt az ideje, hogy megragadjam a király lovának a zabláját.
A szilaj német ló nehezen engedelmeskedik akaratomnak, beleizzadok,
amire a lovat elkormányozhatom <span class="pagenum"><a name=
"Page_218" id="Page_218">-218-</a></span> az első hadisorból, aztán
neki a mezőnek, neki a pataknak, amely piszkosan, sárgán, Kis Duna
módjára kavarogva futamodik partjai között. A király lova nem akar
ugrani. A megveszett bestia megtagadja az engedelmességet.
Kétszer-háromszor vágtatunk neki az ugrásnak, a király lova
félrerántja magát az ugrás előtt. Hogy jó példával járjak elől,
elhatározom, hogy én ugratok előbb a makrancos állat előtt. „Bele a
sarkantyút!“ – kiáltom uram, királyom felé. Az én lovam partot ér.
Hátranézek. A király lova ugrásközben döglötten visszahanyatlik a
partról a patakba. A patak partján az üldöző pogányság. A király
elmerül a sáros vízben.</p>
<p class="center">*</p>
<p>– Alamizsnás Szent János koporsóját mentsétek meg a pogányok
elől! – dördült végig egy hang augusztus harmincadikán, éjszaka a
budai palota folyosóin. Burgio bibornok, a pápai nuncius hangja
volt, akit ágyából ugrasztottak ki azzal a hirrel, hogy Mária
királyné még az éj folyamán el akarja hagyni a palotát.</p>
<p>A szent üvegkoporsóját valóban felkapják vala az udvari legények
és futólépésben viszik a Dunapartra, ahol már várakozik a
teherhajó.</p>
<p>Holdvilágos éjszaka volt akkor; a holdsugarak merengve
nézegettek be a budai várba, mintha semmi sem történt volna
Magyarországon. A palotában egyetlen fáklyát sem gyujtottak meg,
mert semmi szükség nem volt arra, hogy a gyanakvó budaiak bármit is
észrevegyenek a készülődésből. Budán még csak annyit tudtak, hogy a
csata Mohácsnál elveszett, de a király sorsát senki se ismeré.
Talán csak Mária sejtett valamit, ezért kínozta szivét szörnyű
nyugtalanság. Menni kellett innen, mert különben reászakadnak a
falak.</p>
<p>A királyné a palota északi folyosóján tartózkodott, magára
kapkodott öltözetben és elparancsolta a folyosóról az udvari
hölgyeit, akik asszonyi sivalkodással, hangos jajgatással,
kéztördelve körülvették.</p>
<p>– Menjetek innen, nem akarok közületek egyet sem <span class=
"pagenum"><a name="Page_219" id="Page_219">-219-</a></span> látni,
mert valamennyien olyanok vagytok, mint a tyúkok, amelyek éjszaka
megvakulnak. Szedje rendbe mindenki a cókmókját, mert éjfélkor
akkor is elhagyom a palotát, ha egyedül kell nekivágnom az
utazásnak.</p>
<p>– De hát hová megyünk? – sikoltozott a cseh Helene, aki a
legtekintélyesebb udvarhölgy volt Thurzó kincstárnok úr barátsága
révén.</p>
<p>– Talán Mohácsra, talán Pozsonyba… amint a király tanácsolta
utolsó levelében. Csak innen el! – felelt Mária és a két karja közé
szorított homlokát a hűvös ablaküveghez nyomta. – Sok rongyot ne
hozzatok magatokkal, lóháton utazunk, mert a hajón még nekem sincs
helyem. Ott csak egy ember részére van tér: a koporsóban fekvő
szent részére.</p>
<p>A budai tornyokban csengő hangon vertek az órák, mert még nem
menekültek el Budáról az órások. A palotába a Duna felől
becsapongtak a denevérek és együtt röpködtek a futkározó frájokkal.
Lángja és füstje nem volt a tűzvésznek, amely itt olyan
hirtelenséggel kerekedett, mintha valami madár hozta volna körmei
között a parazsat, de néha jobban megriaszt a tűz, amelyet nem
láttunk, amelyet csak érezünk… A királyné minden erejét
összeszedte, hogy össze ne roskadjon e borzasztó órában, huszonegy
éves volt, izmai rugalmasak, ha lelkét pöröllyel össze is zuzták
vala az uralkodás évei. De Néha jobb lélektelenül cselekedni.</p>
<p>– Vajjon hol vannak Thurzó, Bornemissza? Miért bíznak mindent a
káplánokra? – beszélt a királyné hangosan, bár egyedül volt a
folyosón.</p>
<p>A távoli folyosókon olyan döngő, szüntelen, megszakítatlan
lépések dörögtek, mintha örökös temetés volna a palotában és a
koporsókat egymásután vinnék le a lépcsőkön. Bútorokat hordtak… A
királyné néha felrezzenve, a folyosó ajtajához ugrott és a
holdvilágnál bizonytalanul mozgó szolgákra, vitézekre sikoltó
hangon rákiáltott:</p>
<p>– A bőrével fog fizetni az, aki valami kárt tesz a bútoraimban.
Vigyázzatok az ágyamra! <span class="pagenum"><a name="Page_220"
id="Page_220">-220-</a></span></p>
<p>A bútorok döngve, dohogva, mintha magukban káromkodnának a
rendháborításért, vonultak lefelé a lépcsőkön. Az eresztőkötelek
úgy feszültek, mint a hajók kötelei a viharban. A csigák
visítottak, mintha láthatatlan akasztófákon függnének. A felszálló
portól néha fuldokolva köhögött egy-egy vén katona, akit éppen
öregsége miatt hagytak hátra a palotában… Végre nagy
kenderszakállával kísértetként megjelent Bornemissza János, a
várnagy és a kulcsköteget a királynénak nyujtotta.</p>
<p>– Felség, lezártam minden szobát, ahol bútorokat hagytunk.
Pecsétet ütöttem a zárakra.</p>
<p>A királyné a földre dobta a kulcsokat:</p>
<p>– Azt hiszed, hogy nem rabolnak ki itt mindent a távollétemben?
Akár a magyarok, akár a törökök? Csak az a kérdés, hogy melyik jön
előbb.</p>
<p>– Felséged a magyaroktól fél? – felelt búsan a várnagy.</p>
<p>– Elsősorban előlük menekülök. Félek Zápolya martalócaitól,
félek azoktól, akik gyáván megfutamodtak a csatából és most
elözönölvén az országutakat, csorba nélkül maradt kardjukat az
ártatlanokra emelgetik. A pogány lassú és tunya, előbb a csatatér
halottait rabolja ki, mielőtt újabb zsákmány után nézne. De a
magyar rablók esetlegesen már holnap itt lehetnek. El innen,
Bornemissza, amíg szabad az út.</p>
<p>A várnagy, aki talán az egyetlen férfi volt a budai palotában,
aki nem vesztette el a fejét a csatavesztés hírével megérkező német
szolga (Mária szolgája) láttára, nyugodtan így felelt:</p>
<p>– Ha a király életben van, akkor a magyarok tiszteletben fogják
tartani az ajtókon elhelyezett királyi pecséteket. Ha pedig a
király nem jöhetne többé vissza Budára: akkor mindegy nekünk, hogy
mi történik az elhagyott palotával.</p>
<p>– Hagyj békét, várnagy, ócska bölcsességeddel, –
türelmetlenkedett a királyné. – Tudom, hogy idegeid <span class=
"pagenum"><a name="Page_221" id="Page_221">-221-</a></span> ércből
vagy pedig kőből vannak, nem pedig emberi húsból. Kerítsd elő
Thurzót! A pénzről akarok vele beszélni.</p>
<p>A várnagy hunyorintott pókhálós szemével. Tudta ő, hogy ebben a
bábeli felfordulásban Máriát megint csak a pénz érdekli, amelyet
valahol rejteget… Thurzó vérpirosan, rekedten, támolyogva
közeledett valamerről a királyné hivására. Nem volt emberi alakja a
daliának… Mintha az imént metszették volna le az akasztófáról. A
királyné kétkézzel ragadta meg a kincstárnok vállát:</p>
<p>– Térj magadhoz, ember. Nem látod, hogy gyönge nő létemre mily
bátran viselem sorsomat? Én nem akarok meghalni, mint ti itt
valamennyien körülöttem. Élni kell Magyarországért, nem pedig a
halálba szökni a bánat elől… Mi történt a pénzemmel, ötven mázsányi
vert ezüstömmel?</p>
<p>– Csak tíz mázsáról tudok, – felelt fogvacogva Thurzó. – Negyven
mázsát már régen elköltöttünk belőle a királyra, a hadakra, a
hitelezőkre. Ami ezüst volt a budai templomokban, abból mind pénz
lett. Sokba került nekünk az, hogy a király maga ment el a csatába.
Fel kellett öltöztetni a katonákat, hogy méltók legyenek a
királyhoz.</p>
<p>Mária a homlokára szorította a két tenyerét.</p>
<p>– Szóval, koldus lettem. Koldusként hagyom el a palotát, ahová
egykor Miksa császár hozományát hoztam. Ó, hogy ezt a napot is meg
kellett érnem. Beszélj, ember, Thurzó Elek, beszélj, mit vihetnék
magammal a palotából, hogy ne kellessen szükséget szenvednem
utaimban?</p>
<p>Thurzó, mintha eszét veszítette volna: csak némán nézett a
királynéra, aki a vállánál fogva rázta:</p>
<p>– Bethlenfalvi! Térj magadhoz, ember! Az éj mulik, reggelre,
mire a budaiak észrevennék: messzire akarok innen lenni, még ha
csupasz életemet vinném is magammal. De Magyarország királynéja
vagyok, nem állhatok ki koldulni az országutakra. <span class=
"pagenum"><a name="Page_222" id="Page_222">-222-</a></span></p>
<p>– Tíz mázsa ezüst van a lovak hátára pakkolva, miután felséged
lóháton akar utazni.</p>
<p>– A ló biztos, a hajó bizonytalan. És a tíz mázsa ezüstpénzen
kívül?</p>
<p>Thurzó a két tenyerét kifelé fordította, ami bizony elég érthető
mozdulat volt, még a királyné is tanulhatott belőle.</p>
<p>– A Korvinák! – kiáltotta most a királyné. – A Korvinákról
megfeledkezel, kincstárnok? A negyedik Evangeliumot itt akarod
hagyni a pogányoknak vagy a még pogányabb magyaroknak?</p>
<p>– A Korvinákat még sohasem vitték ki a várkastélyból, – felelt
hideglelősen Thurzó. – A Codex aureus quatuor Evangeliorum és a
szertartásoknál használatos Missale című könyvek mindig a király
hálószobájában őriztetnek.</p>
<p>– Most máshol lesz a helyük! – kiáltott fel indulatosan Mária. –
Elviszem a Korvinákat zálogba, hogy legyen valami emlékem abból a
korszakból, amikor Magyarország királynéja voltam. Ló hátára
pakkoltasd a könyveket. Éjfélkor, mielőtt a kakasok megszólalnának:
indulunk, Thurzó.</p>
<p>A palotában növekedett a nyüzsgés, mert a közeli palotákból is
előkerültek az urak, akiket hű szolgáik felvertek a hírrel, hogy a
királyné szökni akar Budáról. Az eleven zálog, akit Lajos király
maga helyett Budán hagyott azoknak a kételkedőknek a
megnyugtatására, hogy nem menekedik el az országból a törökök elől,
az eleven zálog itt akarja hagyni Budát. De hiszen akkor innen
másoknak is el kell menni! Lóhalálban jött a veszprémi püspök,
Szalaházy László uram.</p>
<p>– Csakhogy még itthon találom a királynét! – nyomakodott be a
püspök a palotába. – Minden szentekre kérem felségedet, hogy ne
hagyja el addig Budát, amíg biztos értesülésünk nincs a
királyról.</p>
<p>– Püspök úr, velünk tarthat, – felelt elszántan Mária. –
Útközben szükségünk lehet bölcs tanácsaira.</p>
<p>A veszprémi püspök, ismervén Mária hajthatatlan <span class=
"pagenum"><a name="Page_223" id="Page_223">-223-</a></span>
természetét: nem tehetett mást, mint engedelmet kért, hogy
palotájába siethessen az utiszükségletekért.</p>
<p>– A fejérvári kapunál találkozunk, ahol Logod felé visz az út! –
kiáltotta a királyné és előkereste a legegyszerűbb ruháját,
amelyben felismerhetetlen legyen az országútakon, amelyekre, ime,
sorsát bízza. Ámde még a legegyszerűbb ruha is génuai bársonyból
való volt, azért egy udvarhölgyének a háziruháját vette elő nagy
keserűséggel.</p>
<p>– Nem kell, hogy bárki is felismerje Magyarország
királynéját.</p>
<p>… És most, mielőtt végleg elhagyta volna: mégegyszer bejárta a
budai királyi palotát, bánatainak és örömeinek tanyáját… Nem fakadt
sírva, mert lelke ezen az éjszakán örökké acéllá változott, nem
sóhajtozott, mert sóhajtani felejtett, – csak megsimogatta a
falakat, az ajtókat, az ablakokat, melyeknek nyelvét évek alatt
megtanulta.</p>
<p>– Isten veletek, – mondta halkan egyes bútordarabjainak,
amelyekhez szerető barátság fűzte.</p>
<p>A várudvaron lódobogás hallatszott, nyeregbeszállott az az ötven
lovas, amely Máriát bujdosásában elkísérendi. Bornemissza János
kísértetszakálla felfehéredett a holdvilágnál.</p>
<p>– A lovak a bécsi úton várnak, felség.</p>
<p>A királyné felrezzent gondolataiból:</p>
<p>– Menjünk! – kiáltotta elhatározottan a gyermekkirályné és
Budára mutatott ablakából.</p>
<p>– Holnapra úgyse marad itt senki a városból, mint a garastalan
szegények és a zsidók.</p>
<p>Futamodásunkban Esztergomba érkeztünk.</p>
<p>Jól tudtuk errefelé az utat még a sűrűsödő, augusztusvégi
éjszakában is, mert hiszen vadászatainkban gyakorta elkalandoztunk
Esztergomig. A primási palotában szállottunk meg, amelynek gazdája
ugyan távol volt, de a kamrák, pincék telve voltak, így semmiben
sem láttunk szükséget. A kapukat bezártuk, mert az uccákról
dobpergetés, lárma hallatszott. A budai németek, akik a
<span class="pagenum"><a name="Page_224" id=
"Page_224">-224-</a></span> királyné őfelsége német szolgájától
leghamarább tudták meg a mohácsi eseményeket: nem tudtak otthon
maradni a helyükön, hanem nyomban a királyné után indultak, amikor
magunk is csak nagy nehézségek árán vergődtünk el Budáról
Esztergomba. Mindig mondtam, hogy ezek a németek szerencsétlenséget
hoznak reánk… S íme, egyszerre telve lett Esztergom az ő
szekereikkel, málhás-lovaikkal, jajgatásaikkal, utálatos
lármájukkal. Nem csoda, hogy Orbánusz Endre, az esztergomi várnagy,
aki amúgy is hajlamos volt a gutaütésre a testi terjedelme miatt:
kijött a sodrából.</p>
<p>– Hát már az ebédutáni álmot is elveszik az embertől ezek a
budai németek? – kiáltott fel és mindjárt parancsot adott a
huszárjainak, hogy csináljanak rendet a menekülők között.</p>
<p>– Maradtatok volna otthon, bestye férgei, – ordították a
huszárok, amikor a piacon jól ellátták a budaiak baját. Aztán pedig
a kocsik és podgyászok megvizsgálásához láttak, vajjon: nem
hoztak-e magukkal a németek valamely tiltott portékát Esztergomba.
A várnagy, akit mi udvari emberek magunk között csak amúgy
Orbáncznak neveztünk, sok tiltott portékát talált.</p>
<p>Alighogy végeztek volna a huszárok a kocsikkal: már izgatott
emberek futamodnak a Duna partja felől, hogy soha nem látott
hajóhad közeledik a Dunán Esztergom alá, amelyet bizonyára a
törökök küldtek előre abból a célból, hogy a várost elpusztítsa.
Némelyek szerint 76 hajó közeledik, – nem látott még ilyent a
világ.</p>
<p>Szeretek mindenféle látványosságnál résztvenni, azért hamarosan
otthagytam a jajgató budai polgárokat, akik váltig azt
hangoztatták, hogy a dunai hajók korántsem ellenséges hajók, hanem
az ő hajóik, amelyeket tegnap eresztettek útnak. A huszárok erre
még jobban megdühödtek.</p>
<p>– Tehát alattomban el akartátok foglalni a várost? – üvöltött
Orbáncz barátunk, akire Esztergom kulcsai voltak bízva.
<span class="pagenum"><a name="Page_225" id=
"Page_225">-225-</a></span></p>
<p>A gályák valóban a vízszinéig megtöltve portékákkal, bútorokkal,
drágaságokkal közeledtek Esztergom felé. Igaza volt annak az
embernek, aki azt mondta, hogy 76 hajót olvasott meg, – 76-ot
olvastam magam is.</p>
<p>A hajók kikötöttek a parton. Legelsőnek persze a királyné
hajója, a budai palota kincseivel és a királyné komornáival.
Tizenkét takaros nőszemély volt a hajón, egyiket-másikat jól
ismertem Budáról, de nem mertem mukkanni, amikor Orbáncz kiadta a
huszároknak a parancsolatot, hogy a frájjokat a várba kell
szállítani, amelyik ellenkeznék, azt meg kell kötözni. Hát a
szegény komornák nem is nagyon mertek ellenkezni, amikor éppen a
legderekabb huszárok vállalkoztak kíséretükre.</p>
<p>Nem ilyen könnyen ment a sor a polgárok hajóival. Ezek a
hajósemberek szeretnek verekedni, jól bánnak az evezőrudakkal a
szárazon is, nem csoda, hogy nagy csetepaté kerekedett, mikor a
várnagy legényei a hajók átkutatásához kezdtek.</p>
<p>– Ti vagytok az okai annak, hogy háború van! – ordította a
várnagy a hajókon talált polgárokra. – Ha nem lettetek volna olyan
gazdagok, a töröknek sohase jutott volna eszébe betörni
Magyarországba.</p>
<p>Orbáncz végigjárta a hajókat. Egyetlen magyar hajótulajdonost
sem talált, valamennyi német volt. Ettől aztán még jobban
felbőszült.</p>
<p>Magam siettem vissza a palotába, mert már meguntam a sok
jajveszékelést hallani. Ki tudja, lesz-e nyugodalom a következő
éjszakán, nem kell-e megint futamodásban töltenünk a pihenésre
szánt órákat?</p>
<p>A palotában nagy felfordulás volt, még a szakácsok is a
folyosókon tartózkodtak, ahelyett, hogy a vacsorafőzéssel törődtek
volna. Talán már a vacsorázás is kimegy a divatból e nagy
felfordulásban? – gondoltam magamban – pedig bőséges étkezés nélkül
nem viselhetők el az izgalmak, amelyeknek valamennyien ki vagyunk
téve.</p>
<p>Az izgalmat a palotában az okozta, hogy megjött Czettricz Ulrik,
a király kamarása, aki váltig azt hangoztatta, hogy a csatában a
király hátamögött állott <span class="pagenum"><a name="Page_226"
id="Page_226">-226-</a></span> Aczél Istvánnal együtt. A király a
csatából szerencsésen megmenekült, de a patakot nem tudta átugratni
fáradt lovával. Aczél István, aki a király után ugratott: maga is
odaveszett.</p>
<p>Ámde dominám, királyném fejcsóválva hallgatta Czettricz
előadását, bár máskor szivesen szokott hitelt adni ennek a
németnek:</p>
<p>– Hát abból mi igaz, hogy királyomat a Csele-patakon túl is
látták? – kérdezte hirtelen a királyné. – Itt olyan hirek vannak
elterjedve, amelyek szerint a király Bátára menekült, ahol Zápolya
három kardszúrással megölte. Nem ez az igazság, Czettricz? Vigyázz
szavaidra, mert börtön jár a hazugságért!</p>
<p>Czettricz Ulrik váltig erőlködött, hogy úgy igaz, amint ő
elmondta a király halálát. A vízbe fulladt, szegény jó Lajosunk.
Dominám szólott:</p>
<p>– Hát akkor hozd el nekem a holttetemet, mert addig nem hiszem,
hogy a király meghalt. Menj Sárffy Ferenc uramhoz, a győri
várparancsnokhoz, hogy adjon neked tizenkét lovast, akikkel elhozod
a holt királyt nekem, – mert addig nem tudom elhinni, hogy férjem
nincs az élők sorában.</p>
<p>Azt beszélte a pletyka, hogy a királyné olyan erősnek
mutatkozott, hogy egyetlen könnyet sem ejtett.</p>
<p>De bezzeg nem tudta a haragtól sírását visszatartani, amikor a
minden lében kanál pápai nuncius, Burgió báró hírül hozta neki,
hogy mi történt komornáival.</p>
<p>– Hol van az esztergomi érsek? – kiáltozta magánkívül
Dominám.</p>
<p>– Az érsek a csatatérről aligha fog visszatérhetni, – felelt a
báró. – Ám a fejveszettség általános az országban a csatavesztés
hírére. A királyné tudja tapasztalásból, hogy a mi hírnökeink és
kémeink mindig gyorsabbak szoktak lenni, mint a királyéi. Ma
délután már arról is jött vala posta, hogy az ország keleti
részében bizonyos rozsályi Kiss Pál, szatmármegyei főnemes,
rablóbandát toborzott, amely az Alföldön útját állja a csatából
menekülőknek. <span class="pagenum"><a name="Page_227" id=
"Page_227">-227-</a></span></p>
<p>– Zápolya híve! – kiáltotta Dominám.</p>
<p>– De hírt kaptunk Lesieczki Márton uram viselt dolgairól is, aki
még Ulászló királyt szolgálta aféle koldus lengyelként. Lajos
király mellett is éveket töltött. Hát ez a bizonyos Lesieczki is
útonállásra adta magát.</p>
<p>– Azonnal iratni kell Tomieczkinek, a lengyel kancellárnak, aki
gyámságot vállalt valaha Lesieczki felett, – hallgattam egy
sarokból Dominám szavait. – De ugyan ki visz el levelet ily zavaros
időkben Lengyelországba?</p>
<p>A pápai nuncius tovább forgatta a tőrt a királyné szivében:</p>
<p>– Azok a cseh csapatok, amelyek a cseh kancellár vezérlete alatt
elkéstek a csatából, elfogták Brodaricsot. Saly János és Nádasdy
uram, akik Budáról velünk indultak el, 6000 forintot vettek el a
kincstártól és azóta nyomuk veszett…</p>
<p>– Elég! – kiáltotta Dominám – elég volt e veszett csürhéből,
amely a szerencsétlenség e borzalmas óráiban is a maga önös
céljaira gondol. Még az éjszaka tovább menekülünk, mert amint
hajóim nem voltak biztonságban Esztergomban, olyanformán nem érzem
biztosnak életemet sem.</p>
<p>Tehát megint csak utazunk éjszaka. Mikor lesz már megállás a
sötétségben?</p>
<p>A vacsorát csak amúgy sietve fogyasztottuk el, nem is volna
méltó beszélni e vacsoráról. Inkább kulacsainkról gondoskodtunk az
éjszakai útra. A pincében elég jó borokra akadtunk. Nem tudom,
megköszönte-e valaki a vendéglátást, mert még éjfél előtt
elindultunk Komáromnak.</p>
<p>Emlékszem, hogy ugyanezen úton, ugyancsak lóháton, jött néhány
esztendő előtt Dominám Magyarországba. Akkor is a király nélkül
tette meg az utat, mert a királynak más dolga volt Budán. Most is
más dolga van… Akkor Sárkány Ambrus uram nagyszarvai kastélyában
ebédeltünk olyan halakat, feketetengeri vizákat, <span class=
"pagenum"><a name="Page_228" id="Page_228">-228-</a></span>
menyhalakat, csukákat, amelyeknek az íze még ma is a szájamban van.
Tudtuk, hogy minden Habsburg nagy evő, mert ez családi
tulajdonságuk, de azt a drágalátos étvágyat, amelyet Dominám
mutatott Magyarországba való utazásakor: sohasem felejthetem
el.</p>
<p>Komáromban találkoztunk a budai káptalannal, a papok magukkal
hoztak mindenféle régi írásokat, csaknem egy hajót töltöttek meg
ezek a régi kutyabőrök, holott ilyen zavaros időben bízvást
szabadulni kellett volna e semmire sem jó cókmóktól. Dominám,
nyilván a sok írás láttára, maga is kedvet kapott a levelezéshez és
miután nekem néhány levelet diktált mindenféle királyokhoz,
Zsigmondhoz, Ferdinándhoz, V-ik Károlyhoz, hogy a hátam borsózott
bele, maga is levélírásba fogott ama Lamberg Jánoshoz, akinek
mindig személyesen szokott leveleket írni, emiatt mindenféle
megjegyzéseket tettek az udvari irnokok.</p>
<p>Sárkány uramat, a jeles vendéglátót nem találtuk Komáromban,
másfelé volt neki dolga, talán ott, ahol szegény királyunknak.
Ellenben előkerült endrédi Somogyi Ferenc uram, a komáromi és tatai
vár kapitánya, de mielőtt bármi is eszébe jutott volna a jó úrnak,
Dominám, okulva az esztergomi példán, kemény hűségesküt vett ki
belőle. A jó Somogyi csak nagyot nézett, hogy minek esketi őt oly
nagy szigorúsággal a királyné. Persze, hiába vakarta őkegyelme a
fejét, amikor az esztergomi hírek elértek hozzá. Nem csaphatott fel
rablónak.</p>
<p>Itt ért utól bennünket az a hír, amelyet egy hazugságairól
ismeretes lengyel lovag hozott, hogy a király nehéz sebével Pozsony
felé menekül.</p>
<p>– Akkor mi is Pozsonyba megyünk! – kiáltott fel szegény Dominám,
mert nem lehetett olyant mondani a férjéről, amit nyomban el ne
hitt volna.</p>
<p>A pozsonyi utazásnak mindnyájan nagyon megörültünk, mert előre
tudtuk, hogy ebben a gazdag városban végre kárpótlásra találunk
nyomorúságos viszontagságainkért. <span class="pagenum"><a name=
"Page_229" id="Page_229">-229-</a></span> Azonkívül Komáromban is
kezdtek már mozgolódni azok a vitézek, akik nem mentek el
Mohácsra.</p>
<p>– Előre tudtuk, hogy ti fogjátok elveszteni a háborút, –
kiáltozták a mi legényeink után a komáromiak.</p>
<p>Sohasem észszerűséges olyan városban maradni, ahol az embert
háborúvesztéssel gyanúsítják. Vettük hát sátorfánkat és
harmadnapra, szeptember 3-án, egy kedves őszi napon, mély
gyászruhában Pozsonyba érkeztünk. Bornemissza uram, aki velünk jött
Budáról, előre utazott, hogy a pozsonyi várat, amelynek kapitánya
volt, rendbehozza a királyné fogadására. Ámde hiába kerestük
Bornemissza uramat a pozsonyi kapunál. Egy követe állott a királyné
elé és ezt az üzenetet adá át:</p>
<p>– Bornemissza uram bezárkózott a pozsonyi várba és nem hajlandó
azt átadni másnak, mint az új királynak…</p>
<p>– A kincseim, a pénzeim? – kiáltott fel a királyné. – Mindenem
erre az egy emberre volt bízva. Koldus lettem.</p>
<p>– A kincseket is az új királynak adja át Bornemissza uram.</p>
<p>Most már ott voltunk tehát az áhított Pozsonyban, a becsukott
várkapuk előtt.</p>
<p>Végre a pozsonyiak megsajnáltak és a Főtéren adtak valami
kvártélyt, mert a király régi pozsonyi palotájában idegenek laktak.
Most aztán kórusban kiáltozhattuk:</p>
<p>– Hol vagy, Lajos király?</p>
<p>Csakhogy a királynak semmi nyoma se volt.</p>
<p>– Deák, leveleket írni! – egész nap ezt a parancsszót hallottam
a hátam mögött, mióta Pozsonyba költöztünk, hogy már lúdbőrös lett
a hátam, mert Dominám nem adta olcsóbban a levelezést, mint a
királyokkal. Régen elmúltak azok az idők, amikor a leveleimben csak
a subás vágvári kapitányok gorombaságaira kellett nagyobb
gorombaságokkal válaszolni.</p>
<p>Ettől eltekintve: nem ment volna igen rosszul a dolgunk
<span class="pagenum"><a name="Page_230" id=
"Page_230">-230-</a></span> Pozsonyban, mert a pozsonyiak
vendégszeretetében valóban nem csatlakoztunk. Ezek a jó németek
nagyon örvendeztek annak, hogy királyi udvar van a városukban,
ugyanezért bőségesen küldték a halat meg a bort a királynénak.
Mindjárt a megérkezésünk napján 10 csukát, 16 potykát, 3 keszegét,
1 derék harcsát, sügért, márnát, szőlőt küldtek, 200 kenyérrel és
egy akó borral. Igaz, hogy pontosan felírtak mindent, amit adtak,
de ez nem is volt baj, mert legalább a konyhamester nem lophatott
el mindent.</p>
<p>És mindenap érkeztek a pozsonyi házba újabb és újabb vendégek,
amikor híre futamodott annak, hogy itt ütöttük fel szállásunkat,
ahonnan újra meghódítani akarjuk Magyarországot.</p>
<p>Dominám egyebet sem tett, mint reggeltől estig fogadta a
vendégeket, még az imádkozáshoz sem volt ideje. Most már nem az
volt a kérdése a vendégekhez, hogy mi hír Lajos királyról, mert a
holt király megjelent előtte álmában és közölte vele, hogy a
másvilágon van, ne várja vissza. Ellenben minden látogatót ezzel a
kérdéssel fogadott Dominám:</p>
<p>– Mit csinál a tót király?</p>
<p>Hát Zápolyáról mindenki tudott egyet-mást, aki Magyarország
felől jött. Hírt hozott róla Brodarics István, a szerémi püspök,
aki egy estén mezítelenül, csupán egy szál köpenyegben és papucsban
érkezett meg, hogy nekünk kellett ruhával szolgálni, pedig ebben
magunk is szükösen voltunk. Brodarics ruháját a cseh rablók szedték
el, amikor a mohácsi csatából menekült. A jó püspök azonban csak
nekünk, udvari embereknek mondhatá el vitézi magatartását a
csatában, ahol is szegény királyunk jobboldalán állott, ötödik
helyen a püspökök között… A királynénak az volt az egyetlen
kérdése:</p>
<p>– Mit csinál a tót király?</p>
<p>A jó püspök úr annyit tudott, hogy Zápolyának eszeágában sem
volt megütközni a törökkel. <span class="pagenum"><a name=
"Page_231" id="Page_231">-231-</a></span></p>
<p>– Futott az, felség, Szeged alól, Fegyvernekig meg sem
állott.</p>
<p>Megjött a csatából Gerendi Miklós, a fejérvári kanonok, Zay
uram, akinek nagyon megörvendezett a királyné. A sánta Báthori
uram, a nádorispán sem késhetett soká. És csak egyszerre megjelent
a brandenburgi őrgróf is, aki hadaival a határszélen rekedt, node
most már aztán itt volt Pozsonyban, a királyné mulattatására.</p>
<p>– Mit csinál a tót király? – kérdezte a királyné Batthyány
Ferencet, Tahy Jánost, Horváth Gáspárt, akik mindig gyanúsak
voltak, hogy Zápolyával tartanak, de dícséretest most még ők sem
tudnak vala mondani.</p>
<p>Jöttek mindennap a veszett csatából, akiket török és magyar
martalócok kergettek Pozsonyig. Lerongyolódott, kétségbeesett
emberek, akik sehogy sem hittek a szemüknek, amikor a mi pozsonyi
házunkban megtraktáltuk őket, mert a királynénak gondja volt arra,
hogy a konyhán mindig égjen a tűz és éhes gyomorral senki se menjen
el. Itt sírtak egymás nyakába borulva azok, akik már régen
elveszettnek hitték egymást. A Schlick-testvérek, Albin és Albert,
ezek a derék kapitányok, mikor egymást meglátták a királyné
házában, az örömtől és a sírástól szólni sem tudtak.</p>
<p>Hát nem lehetett panaszkodni, hogy az ürességtől kongott volna a
földszinti ebédlő. A jó pozsonyiak mindennap megtetézték az
ajándékaikat. Különösen azóta, mióta Salm Miklós gróf is
megérkezett az ausztriai katonákkal, hogy a királynénak házi őrsége
is legyen. Volt most már katonai parádé, őrségváltás is, amelyben a
pozsonyiak nagyon szerettek gyönyörködni. Most már nem győzte egy
társzekér mindennap főtéri házunk elé cipelni a konyhára és pincébe
való küldeményeket. Két szekérrel is jöttek az ajándékok, néha még
vidulni is merészeltünk a nagy ebédlőben, ha friss bor érkezett a
pozsonyi majorságból. Az örökös bánat nem jó az egészségnek; ha már
életben maradtunk annyi borzalom után, becsüljük meg az életünket.
<span class="pagenum"><a name="Page_232" id=
"Page_232">-232-</a></span></p>
<p>– Mit csinál a tót király? – kérdezte szüntelenül Dominánk,
Máriánk, amikor néha szine elé járulhattunk, hogy az ő nyugalmából,
meg nem tört bátorságából új erőt merítsünk a továbbiakhoz. És
lassan az udvarnál híre futamodott, hogy Máriánk, királynénk fél a
„tót királynak“ csúfolt Zápolya Jánostól, az erdélyi vajdától.
Hiába vigasztalgatta Häuser Lénárt ezredes, hogy a pozsonyi
őrhaddal pozdorjává veri Zápolyát, ha a városba meri tenni a lábát.
Sőt még Dominánk régi bizalmas híve, Lamberg János gróf is hiába
jött a csüggedő királyné látogatására.</p>
<p>– Félek, hogy elveszítem koronámat, mert a magyarok titkon a tót
királlyal tartanak, – mondogatta Dominám. – Itt körülöttem is
mindenki, kezdve a sánta nádorispántól. Érzem, hogy azok fognak
elhagyni leghamarább, akik ma híveimnek mutatják magukat.</p>
<p>… És egy őszvégi estén, mikor a hideg szelek miatt már csak
egymásba kapaszkodva látogathattuk a pozsonyi bormérőhelyeket,
Dominánknak aggodalma valóra válott, a tót király, Szepes örökös
grófja, Pozsonyba titkon megérkezett. Bizalmas emberével üzent a
királynénak, hogy beszélni szeretne vele, még pedig négyszem
között, mert elmondanivalói olyanok, amelyekhez felesleges harmadik
fültanu.</p>
<p>– Férjem gyilkosával álljak szóba? – rettent fel Dominám és
olyan fehér lett az arca, mint a mohácsi nap óta nem láttuk.</p>
<p>Ámde ott volt a sánta nádor, ott volt Batthyány uram, a horvát
bán, Tahy uram, akikről mindenki tudta az udvarnál, hogy Zápolya
bűnös zsoldjában állanak, sietve körülvették Dominánkat és azt
magyarázták neki, hogy szép szóval tán megingatni lehetne Zápolyát
ama szándékában, hogy a magyar korona után nyujtogassa a kezét. Úgy
festették ők le a nagyszakállas Jankót Dominám előtt, mintha nem
ismerték volna eléggé.</p>
<p>– És fegyverek ne legyenek a palotában! – üzente <span class=
"pagenum"><a name="Page_233" id="Page_233">-233-</a></span> még
Jankó, mire az ausztriai gyalogosokat a bormérőhelyre vitték.</p>
<p>Hát persze, hogy Zápolya álruhába, ausztriai ruhába öltözött
fegyveresekkel érkezett meg késő éjszaka az udvarba. A legények
tollas fövege lengedezett, hosszú egyenes kardjukat ügyetlenül
viselték. A tót király a sötét kapualjban futamodásra vette a
lépést és rohanvást ment fel az emeletre, mintha attól tartott
volna, hogy tőrt állítottak neki. Döngtek lábai alatt a lépcsők,
mert igen nehéz és erős ember volt, emeletes tót, aki nem sajnálta
magától a vadpecsenyéket és ezért arculata vörösborszínű volt.</p>
<p>– Mária! – kiáltotta, mintha vadkan támadott volna, amint
belépett abba a szobába, ahol Dominám karosszékben, talpig
feketében, fehér kendővel fején üldögélt, míg én egy páncéltörő,
háromélű dákossal felfegyverkezve egy függöny mögött állottam.</p>
<p>– Királyném! – ismételte ez a fanyüvő Jankó, amikor óvatosan a
Dominám felé lépegetett és fülelve nézett szét a nagy szobában.</p>
<p>– A koronám Budán maradt, – felelt Dominám. – Ne vegye észre
özvegyi viseletemet, vajda, mert nem akarom, hogy búsan távozzon
Pozsonyból.</p>
<p>Az erdélyi vajda két lépésnyire megállott királyném előtt és
medveszemét villogtatva meresztette, mintha nagyon gonosz dologban
törné a fejét.</p>
<p>– Osztrák Mária, – kezdte ama szívbajos lihegéssel, amely a
lépcsőugrálás és erős felindulás miatt elővette – nekünk meg kell
békülnünk egymással, ha azt akarjuk, hogy Magyarország még egyszer
Magyarország legyen. Én vagyok az erősebb, a hatalmasabb, a
gazdagabb, tehát én jöttem el ide, ahol tudom, hogy gyülölködő
szívekkel és alattomos tekintettel találkozom.</p>
<p>– Mit akar tőlem, vajda? – vágott a Jankó szavába Dominám, mert
nagy felindulásban volt ő is.</p>
<p>– Az országot megmenteni. Király kell az országba.</p>
<p>– Ott van a bátyám, Ferdinánd. <span class="pagenum"><a name=
"Page_234" id="Page_234">-234-</a></span></p>
<p>A fanyüvő csúfondárosan nevetett:</p>
<p>– Hiszen az egy szegény koldus. Se vagyona, se hatalma, se
jövője. Hogyan képzelheti azt, királyné, hogy egy szegény osztrák
főherceget valaha királyuknak vállaljanak a magyarok, amíg itt
vagyok én, Szapolyai János, a leggazdagabb ember az országban,
akinek a legnagyobb hadai vannak?</p>
<p>– A törvény, a szerződések, amelyeket nagyatyám, Miksa császár
kötött Ulászlóval… – felelt szívére szorított kézzel Dominám. – A
szerződés, amely az ausztriai háznak biztosítja a magyar trónust, –
amelyre királyok és magyar urak esküt tettek. Ezért lesz itt a
király Ferdinánd.</p>
<p>Jankó megint csak amaz ocsmány nevetést hallatta:</p>
<p>– Mária, kegyed éppen olyan jól tudja, mint én, hogy ebben az
országban nincsenek szerződések, az erősebbnek van csak joga
szerződést kötni és a gyengébbnek megtartani. Itt minden felborult,
király kell az országnak, mert többé nem birunk a magyarokkal. És
én megint királynévá teszem Mária… Azért nem házasodtam, hogy
egyszer majd feleségül vehessem. A nap elkövetkezett, a király a
másvilágra ment, hogy utat nyisson Szapolyai Jánosnak.</p>
<p>– Zápolyának, a haramiának! – csattant fel most Dominám hangja,
amely hangot sohasem hallottam tőle, pedig évekig diktálta nekem a
leveleit.</p>
<p>Jankó még mindig mozdulatlanul állott helyén:</p>
<p>– Tehát, Mária, maga nem akar a leggazdagabb embernek a felesége
lenni? – kérdezte felszisszenve, mint a kígyó, amelyre botot
emelnek.</p>
<p>– Zápolya! – kiáltotta Mária királynőm. – Tüstént hagyja el a
palotát.</p>
<p>– Fegyvereseim már megszállották a házat, az én parancsaimnak
engedelmeskednek.</p>
<p>– Zápolya! – sikoltotta megint királynőm, hogy <span class=
"pagenum"><a name="Page_235" id="Page_235">-235-</a></span> a
kezemben megremegett a tőr. – Azt várja itt, hogy az arcába dobjam
az igazi nevét?</p>
<p>– Halljuk tehát!</p>
<p>– Te királygyilkos! – süvített fel Dominám és olyant tett, amire
az a nagy mahomet ember megingott helyén. Az arcába köpött az
erdélyi vajdának és kifutott a szobából. <i>(1926.)</i></p>
<hr class="chap" />
</body>
</html>
